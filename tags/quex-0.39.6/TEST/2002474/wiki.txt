<doc id="2" url="http://it.wikipedia.org/wiki/Harmonium">
Harmonium.
L'harmonium è uno strumento musicale azionato con una tastiera, detta manuale.
Sono stati costruiti anche alcuni harmonium con due manuali.
Harmonium occidentale.
Come l'organo, l'harmonium è utilizzato tipicamente in chiesa, per l'esecuzione di musica sacra, ed è fornito di pochi registri, quando addirittura in certi casi non ne possiede nemmeno uno: il suo timbro è molto meno ricco di quello organistico e così pure la sua estensione.
Nei modelli più diffusi, l'aria viene immessa dall'esecutore con l'azione dei piedi su due pedali che comandano un mantice.
Per regolare l'espressione è possibile agire su un comando che regola l'esclusione dell'aria del mantice, o viceversa, utilizzare le guancette poste ai lati delle ginocchia per aprire un mantice aggiuntivo ed innalzare la pressione sonora.
Di norma è disponibile almeno ununione, che funziona meccanicamente e serve a produrre una nota aggiuntiva all'ottava.
Quando le unioni sono due, la prima serve per la porzione più bassa della tastiera, la seconda per quella più alta e, rispettivamente, svolgono l'azione verso l'ottava bassa e verso l'ottava alta.
Purtroppo, a causa dell'alto costo della manutenzione specializzata necessaria e della relativa difficile reperibilità, gli harmonium rimasti nelle chiese sono stati via via sostituiti da organetti e tastiere elettroniche che in alcuni casi hanno un timbro e una grazia che non è minimamente paragonabile con quella di questo strumento.
</doc> 
<doc id="3" url="http://it.wikipedia.org/wiki/Antropologia">
Antropologia.
L'antropologia (dal greco ανθρωπολογία, composto da άνθρωπος, ànthropos = "uomo" e λόγος, lògos = nel senso di "studio") è la scienza che studia l'uomo dal punto di vista sociale, culturale, fisico e dei suoi comportamenti nella società.
Introduzione storica.
Già ai tempi dell'antica Grecia, alcuni storici e filosofi iniziarono a confrontarsi con gli abitanti dei territori confinanti.
Tra questi va sicuramente citato Erodoto che viaggiò attorno alla Grecia riportando i costumi degli altri popoli.
Egli viene comunemente considerato il primo antropologo per due motivi: innanzitutto il viaggio, lo studio sul campo per esercitare una visione comparativa è una caratteristica fondamentale dell'antropologia (metodo etnografico), in secondo luogo Erodoto fu il primo ad evitare di dare una valutazione dei "selvaggi" basandosi solamente sulla sua cultura.
La scoperta dell'America è il più importante momento storico di confronto tra civiltà completamente diverse.
Gli europei consideravano non-umani i nativi americani e per questo si impegnarono in un vero e proprio etnocidio.
Un'altra tappa importante per ciò che in seguito divenne l'antropologia è l'Illuminismo.
Gli illuministi propugnavano infatti l'idea che ogni uomo fosse uguale.
Ma è col colonialismo XIX secolo|ottocentesco] che per stati come la Francia, la Gran Bretagna, l'Olanda e gli Stati Uniti, divenne necessario confrontarsi in modo diverso con gli abitanti dei paesi da loro conquistati.
L'antropologia come la conosciamo oggi è figlia del colonialismo ed è appunto molto diffusa nei paesi sopracitati.
In Italia, agli albori della disciplina, si studiarono le popolazioni contadine del meridione.
Oggigiorno, l'antropologia nella tradizione di studi italiana è suddivisa in due aree distinte: Con la sola parola antropologia oggi ci si riferisce generalmente a questo secondo gruppo.
Le definizioni di antropologia culturale, di derivazione statunitense, di antropologia sociale, di provenienza britannica, e di etnologia, di scuola francese, sono da alcuni usate come equivalenti dell'etichetta scienze antropologiche o etnoantropologiche.
In Italia si tende a preferire quest'ultima dizione per evitare le implicazioni teoriche della scelta tra etnologia e antropologia sociale e culturale.
Tematiche dell'antropologia.
Sono inoltre strettamente collegate le discipline dell'etno-linguistica, che si occupa delle variazioni linguistiche delle diverse società umane, e l'archeologia e la paletnologia, che indagano le società del passato attraverso i resti materiali che esse hanno lasciato ("cultura materiale").
Considerazioni generali sull'antropologia.
Data l'enorme varietà di fenomeni che ricadono nel campo di interesse della disciplina e in seguito ad evoluzioni storiche delle configurazioni e delle politiche accademiche (e non) relative ad essa, proliferano le direzioni di ricerca ed esiste, di conseguenza, una grande varietà di sottodiscipline istituzionalizzate in corsi e specializzazioni nelle università di tutto il mondo (per citarne solo alcune: antropologia visuale; antropologia dello stato; antropologia economica; antropologia amazzonica; antropologia dello sviluppo; antropologia delle organizzazioni, ecc.).
Il concetto centrale dell'antropologia culturale è quello di cultura, intesa come universale capacità degli esseri umani di rappresentare il mondo tramite simboli, di propagare tali simboli con l'insegnamento e di trasformare il mondo esterno tramite essi.
L'antropologia sociale, invece, rifacendosi a una tradizione teorica che è debitrice soprattutto dei contributi di Max Weber, Émile Durkheim e Marcel Mauss, prende in considerazione principalmente le necessità di riproduzione dei gruppi sociali e le soluzioni adottate per regolare le relazioni fra gli individui, al fine di assicurare tale riproduzione.
La grande quantità di sottodiscipline e campi di interesse che caratterizza attualmente l'antropologia culturale e sociale deve la sua esistenza principalmente alla crisi di due pilastri delle costruzioni teoriche di entrambe, gli stessi concetti di cultura e società.
In poche parole, ciò che oggi viene messo in dubbio è l'effettiva consistenza di tali modelli concettuali, ed in qualche modo anche l'effettiva esistenza delle realtà socio-culturali caratterizzate dalla formula che identifica un popolo con un territorio, una cultura ed una societá.
Fondamenti filosofici.
Le tradizioni di pensiero che possono essere definite come costituenti una antropologia filosofica, hanno i principali esponenti in Immanuel Kant, Johann Gottfried Herder, Ralph Waldo Emerson, Friedrich Nietzsche, Max Scheler, Arnold Gehlen e Helmuth Plessner.
</doc> 
<doc id="5" url="http://it.wikipedia.org/wiki/Agricoltura">
Agricoltura.
L'agricoltura è l'attività economica che consiste nella coltivazione di specie vegetali.
La finalità principale dell'agricoltura è quello di ottenere prodotti delle piante da utilizzare a scopo alimentare o non, ma sono possibili anche altre finalità che non prevedano necessariamente l'asportazione dei prodotti.
Tradizionalmente, nella cultura italiana, l'agricoltura è popolarmente riferita allo sfruttamento delle risorse vegetali a fini alimentari, mentre lo sfruttamento delle corrispondenti risorse di origine animale, l'allevamento, ne è quasi ritenuta antitetica, riflettendo il secolare dualismo pastore-contadino.
A fini scientifici e giuridici, comunque, entrambe le materie sono comunemente riunite nella più vasta accezione di agricoltura, che abbraccia la coltivazione delle piante, l'allevamento degli animali e lo sfruttamento delle foreste.
Agricoltura, agronomia e raccolta.
I fattori naturali della produzione vegetale sono i seguenti: A differenza della semplice raccolta dei prodotti naturali della terra, l'agricoltura è una tecnica che interviene modificando i fattori naturali della produzione vegetale allo scopo di incrementare, in qualità e quantità, il prodotto.
La raccolta, infatti, sfrutta la produzione naturale del tutto subordinata alle esigenze specifiche delle piante e alle dinamiche dell'ecosistema senza alcun intervento dell'uomo.
L'agricoltura prevede invece l'intervento dell'uomo nel correggere, a suo favore, le condizioni intrinseche ed estrinseche che determinano la produzione vegetale.
Gli interventi dell'uomo che concorrono a delineare un'attività agricola, distinguendola da quella della semplice raccolta, sono ad esempio i seguenti: L'agronomia è una scienza applicata che studia il ruolo dei singoli fattori della produzione vegetale e le interazioni reciproche, elabora le tecniche agricole con il coordinamento dei fattori a differenti livelli, al fine di ottimizzare la produzione ai fini economici.
Per estensione agronomia e agricoltura sono talvolta usati come sinonimi, tuttavia, a rigore l'agronomia è una scienza applicata collegata alle altre scienze (biologia, chimica, matematica, fisica, ecc.), il cui ambito principale d'applicazione è l'agricoltura.
L'agricoltura è invece un insieme di tecniche che riassumono le conoscenze empiriche tramandate di generazione in generazione in una pratica millenaria e quelle tecniche fornite dalla ricerca scientifica in campo agronomico.
Le varie forme di agricoltura derivano dal ruolo ponderale che hanno, da un lato, l'agronomia e, dall'altro, la tradizione.
Origini.
Si è scoperto che l'agricoltura sarebbe nata 11.400 anni fa (9.400 a.C.) attraverso la domesticazione del fico.
Non solo tale domesticazione sarebbe avvenuta molto prima di quanto finora ipotizzato (8.000 a.C. nell'area definita Mezzaluna fertile), ma persino prima di ogni altra specie vegetale, quali frumento, orzo e legumi.
La scoperta è stata pubblicata nel numero 312 di giugno 2006 di "Science".
La scoperta è avvenuta presso il sito archeologico Gilgal I, un villaggio presso il fiume Giordano a 15 km a nord di Gerico.
È con l'introduzione delle pratiche agricole che, in tempi remoti, le popolazioni nomadi fondarono le prime aggregazioni urbane.
L'impero egizio era basato sull'attività agropastorale e fu tra le prime popolazioni a utilizzare l'aratro in legno, falci e zappe; soprattutto nel bacino del medioriente e del mediterraneo, l'uomo, abbandonata la vita nomade per insediarsi stabilmente, cominciò ad addomesticare gli animali.
L'allevamento garantiva una maggiore disponibilità di carne e latte, oltreché materie prime come lana e pelli e fino alla scoperta dei motori a scoppio, fu la più importante forza di lavoro come aiuto nell'aratura e nella fertilizzazione del terreno.
Il rapporto tra la proprietà della terra e ruolo sociale divenne ben presto fondamentale.
Nel mondo classico e latino, il sistema agrario si basava sulla divisione della terra in funzione all'esigenza della città e sullager publicus oltreché nella rotazione biennale dove, in autunno, circa metà della terra veniva seminata con cereali e l'altra metà veniva lasciata a riposo (maggese).
Il secondo anno s'invertivano le due porzioni.
La rivoluzione agricola.
Viene comunemente focalizzata in Gran Bretagna per l'intreccio con la rivoluzione industriale, sebbene sia stata vissuta in modo più o meno ampio in tutta Europa.
In Inghilterra presero forma le enclosures, recinzioni di privati su terreni comuni, che comportavano uno sfruttamento adeguato di appezzamenti, anche per grandi produzioni.
Ma la rivoluzione industriale chiamò a sé dalle campagne numerosi braccianti che si riversarono verso altri continenti e/o nelle grandi città.
In Italia la migrazione fu dal sud verso il triangolo Piemonte/Veneto/Emilia e per contrastarla furono previsti dei piani governativi di riforma fondiaria, ossia piani di bonifica delle terre governative che venivano destinate all'agricoltura.
Migliori strumenti aratori e sistemi di semina, acquisizione sul mercato di nuove sementi e di nuove piante con elevata produttività (patata, mais), la comparsa delle macchine agricole e concimi chimici, attuarono una profonda ristrutturazione rurale che stimolò ancora la costruzione di nuove attrezzature e macchine per tutte le esigenze lavorative agrarie.
L'attività agricola divenne ben presto di tipo industriale nei Paesi economicamente avvantaggiati, mentre nell'Europa dell'Est, Sud America, Asia e Africa rimasero grandi terreni non coltivati, anche se coltivabili.
Agricoltura contemporanea.
Nei secoli, e sino a tempi recenti anche nel Mondo Occidentale, l'agricoltura ha avuto sempre primaria importanza per lo sviluppo dei popoli e degli Imperi.
Oggi è spesso degnata di un'attenzione superficiale nelle economie moderne, mentre resta fonte primaria di sussistenza e perno dello sviluppo economico dei paesi più poveri ed arretrati.
L'importanza di questa pratica è dimostrata dal fatto di essere a tutti gli effetti una scienza e di essere ormai al confine con numerose altre scienze come la genetica e la biologia sia animale che vegetale.
I governi dei paesi industrializzati tra il 1960 e fine anni '90 hanno indotto la cosiddetta rivoluzione verde, ossia hanno investito in maniera consistente nella ricerca agricola, direttamente sui campi degli agricoltori, cercando altri sistemi per incrementare la produzione alimentare con lo sviluppo di prodotti pesticidi e fertilizzanti, incoraggiandoli ad utilizzare queste nuove tecnologie e rivoluzionando le tradizionali pratiche agrarie con l'abbandono e l'estinzione di molte varietà locali e tradizionali.
L'agricoltura contemporanea si basa sempre più sull'immissione di energia esterna al sistema sotto forma di fitofarmaci, meccanizzazione, fertilizzanti, ingegneria genetica, tecnologia; si parla quindi di agricoltura intensiva, in antagonismo all'agricoltura estensiva.
Ferme restando le implicazioni negative di una pratica agricola intensiva troppo spinta, la continua crescita dei fabbisogni alimentari mondiali, la necessità di mantenere bassi i prezzi degli alimenti, la riduzione della superficie coltivabile, l'esigenza di coltivare anche in zone nettamente sfavorevoli (talvolta anche per inquinamento) e di poter ottenere prodotti di qualità nutrizionale elevata, pongono gli operatori davanti ad una limitata rosa di scelte.
Le pratiche tradizionali usate prima della rivoluzione verde avevano il difetto di non essere in grado di fornire prodotti in larga quantità ed economici, attraenti per i consumatori, ma soprattutto coerenti con gli standard qualitativi e di sicurezza imposti dalla legge nonché adatti ai processi di trasformazione industriale.
Una parte di questa agricoltura tradizionale prende oggi il nome di agricoltura biologica, che costituisce comunque una nicchia di mercato di una certa rilevanza e presenta prezzi medio-alti.
D'altra parte l'agricoltura intensiva presenta evidenti problemi di sostenibilità e per questo di anno in anno cresce l'esigenza di tecnologia di settore sempre più attenta alle problematiche ambientali.
Tra le soluzione tecnologiche, si è avuto da un lato l'adozione di approcci di lotta integrata, dall'altro il miglioramento dei composti chimici (meno tossici e persistenti) e delle varietà impiegate.
In questa ottica si collocano anche gli O.G.M., Organismi geneticamente modificati.
Sviluppo italiano.
Anche se la meccanizzazione ha uno stampo anglosassone, le primissime macchine agricole del XVII secolo, sono il frutto dell'ingegno italiano: La prima forza motrice di tipo meccanico fu la macchina a vapore, utilizzata per far funzionare le prime trebbiatrici per cereali e le presse per paglia e fieno.
Negli Stati Uniti si costruì il primo trattore, la macchina motrice per eccellenza.
Erano però macchine pesantissime e difficili da maneggiare.
Dopo vent'anni di prove, le industrie Ford fornirono agli agricoltori americani trattori più leggeri, facili da riparare, semplici nella manutenzione, a prezzi accessibili.
Agricoltura e arte.
Molti artisti, soprattutto nel XIX secolo in coincidenza con il trionfo dell'Impressionismo e della pittura en plein air, hanno scelto la vita dei campi come oggetto delle loro opere.
Colui che sovrasta tutti gli altri per la capacità di raccontare la fatica della povera gente e di dare un senso umile e religioso a quella fatica è Vincent Van Gogh, il pittore pazzo, morto suicida quando aveva appena 37 anni.
Ad Arles, nel sud della Francia, s'innamorò dei colori della campagna provenzale.
Usciva di casa all'alba, raggiungeva i campi, e dipingeva fino a sera, ne uscì il quadro "La mietitura".
Aveva adottato gli stessi orari e si sottoponeva alla stessa fatica dei contadini ed alla fine della giornata ne coglieva i frutti: un quadro carico di colori incredibili e gioiosi.
Nell'ultimo periodo della sua vita, i campi si trasformarono in oscuri presagi di sventura.
Ad Auvers-sur-Oise, nei dintorni di Parigi, dipinse immagini sempre più cupe.
Il suo ultimo soggetto fu un campo di grano sorvolato da uno stormo di corvi.
In quel campo, pochi giorni dopo, si sparò un colpo di rivoltella al fianco.
</doc> 
<doc id="6" url="http://it.wikipedia.org/wiki/Architettura">
Architettura.
L'architettura è la disciplina che ha come scopo l'organizzazione e la progettazione dello spazio in cui vive l'essere umano, per questo è tra le discipline maggiormente presenti nella civiltà.
Semplificando si può dire che essa attiene principalmente alla progettazione e costruzione di un immobile o dell' ambiente costruito.
L'architettura è nata anzitutto per soddisfare le necessità biologiche dell'uomo quali la protezione dagli agenti atmosferici e solo in un secondo momento, con lo sviluppo della divisione del lavoro nella società, a questa funzione primaria vennero aggiunte funzioni secondarie in numero sempre crescente.
Con la comparsa di caratteri estetici si ebbe la nascita dell'architettura anche come arte visiva, dotata però di proprie caratteristiche peculiari.
Nell'architettura concorrono quindi aspetti tecnici e artistici.
Etimologia.
Il termine "architettura" deriva innanzitutto da architetto, parola arrivata nelle lingue occidentali dal latino architectus, ma di orgine greca: (pronuncia architéktōn), che significa "ingegnere", "capo costruttore", "primo artefice" o proprio "architetto".
I tre fattori dell'architettura.
Una delle definizioni più chiare e complete di architettura è una delle più antiche e risale a Vitruvio: l'architettura è un insieme di tre fattori: In altre parole vi si mischiavano qualità: Senza stabilità l'architettura è pericolosa ed effimera; senza utilità l'architettura fine a sé stessa è semplicemente una scultura in larga scala; senza bellezza (come sottolineano Ruskin, Le Corbusier e Pevsner) si parla solo di edilizia.
In ogni edificio questi tre aspetti sono di vitale importanza, anche se durante le epoche storiche non sempre ebbero il medesimo peso.
Si pensi per esempio all'architettura del cosiddetto Movimento Moderno: il fattore estetico inteso come mera decorazione era volutamente trascurato nella progettazione, focalizzata solo sulla funzione degli edifici; dalla semplicità essenziale scaturì tuttavia una naturale valenza estetica.
Un'evoluzione di questa prima definizione è stata per esempio data nel 1624 da Sir Henry Wotton, che nel suo Elements of Architecture parlava di tre imperativi dell'opera architettonica: robustezza, funzionalità e piacere, ovvero solidità dei materiali e della costruzione (=stabilità), adattamento razionale degli spazi alle loro finalità (=utilità) e produzione di un piacere estetico (=bellezza).
Questi tre fattori possono essere messi in una ipotetica scala gerarchica: una edificio ha innanzitutto bisogno di stare in piedi, poi può ricoprire una funzione per la società, infine può essere costruito secondo criteri estetici; ma l'attenzione alla bellezza non può venire prima dell'attribuzione di una destinazione, né qualsiasi uso o decorazione può essere messo in atto se manca la stabilità strutturale.
Architettura e stabilità: la statica.
Per garantire stabilità a un edificio si deve ricorrere alle nozioni della statica e della scienze delle costruzioni, cioè a quei principi di fisica, chimica e meccanica che assicurano l'equilibrio della costruzione, cioè lo stare in piedi e non crollare.
Le forze che agiscono su una costruzione sono molteplici: innanzitutto il peso proprio della struttura, i carichi accidentali (persone, arredi, merci depositate...); poi vi sono le forze esterne, dovute agli agenti atmosferici (vento, peso della neve), ad eventi ordinari (oscillazioni del traffico stradale, spinta del corso dell'acqua su un ponte) o straordinari (sismi, bufere) o ad altro.
Le forze che agiscono sugli edifici possono essere di svariati tipi, non solo di compressione dall'alto verso il basso, ma anche laterali (con le strutture spingenti), di torsione, di taglio, eccetera.
Essendo ogni forza compensata da un'altra di pari grandezza ma di direzione opposta, la condizione di equilibrio viene raggiunta quando la somma di tutte le forze e dei loro momenti (grandezza per distanza sul punto di applicazione) è zero.
Architettura e utilità: opera architettonica o opera scultorea?.
Secondo il critico Bruno Zevi il criterio distintivo dell'architettura era lo spazio interno: la presenza o meno di un ambiente abitabile e usufruibile per l'uomo era la condizione sine qua non si poteva parlare di architettura; tutto il resto era in funzione di questo assunto.
Le conseguenze di questa affermazione sono che edifici fatti senza spazio interno (o con uno spazio irrilevante) non sarebbero architettura: Zevi indicava come esempio lampante le Piramidi di Giza, enormi "sculture" all'aperto, ma non architetture; nemmeno il tempio greco era architettura, poiché la sua limitata cella era destinata all'abitazione simbolica del dio e non all'uso degli individui, che svolgevano le cerimonie religiose all'esterno.
Walter Gropius era sostanzialmente d'accordo con questa definizione, anche se la adattò in senso più astratto: per lui l'architettura era l'arte di organizzare lo spazio e si esprime per mezzo della costruzione di edifici.
La definizione di Zevi è logica, ma è molto rigida ed esclude dal campo d'indagine dell'architettura molte opere tradizionalmente considerate "architettoniche".
Un suo superamento si può avere considerando anche la struttura e la costruzione di un'opera: quando un fabbricato viene murato secondo i criteri dell'edilizia, anche se non ha uno spazio interno, ecco che comunque si può parlare di edificio, non di scultura.
È chiaro pertanto nel nostro modo di pensare che una scultura nasca dallo "scolpire" (ovvero dal togliere) e un edificio dal "murare" (ovvero dal mettere): ecco che quindi il Monte Rushmore, per quanto colossale, è considerato intuitivamente scultura e le Piramidi, anche se fossero prive di qualsiasi ambiente interno, architettura.
Una via di mezzo tra le due concezioni è guardare invece alla funzione delle strutture "costruite" che definiamo edifici: grazie all'utilità (sia accogliere la salma di un faraone, lo spirito di un dio o una comunità in preghiera) possiamo parlare di architettura, altrimenti si parla semplicemente di scultura in grande scala.
Così vengono ricomprese nell'architettura anche strutture "aperte" come i ponti o gli anfiteatri.
Architettura e bellezza: opera architettonica o opera edilizia?.
L'edilizia in genere può essere definita come la costruzione di edifici per meri fini pratici: non vi è (o almeno è scarsa) la componente estetica, cioè non si cerca di dare all'edificio connotati di bellezza.
Fino ad alcuni secoli fa la discriminante era la presenza o meno di un progetto teorico a monte, di un disegno.
Oggi questa distinzione si è un po' complicata perché nel mondo moderno sono scomparse quelle forme di edilizia spontanea priva di progetto e l'uso di del disegno è necessario anche in opere di semplice edilizia.
Si può dire che per parlare di "estetica" di un'opera architettonica ci deve essere un'idea, un concetto formale, che si aggiunga alle considerazioni strutturali e funzionali, e si espliciti nella forma dell'opera architettonica (in questo senso può esistere anche un'architettura spontanea).
In altre parole serve che ci sia un elemento di "gratuità" intesa nel senso greco del termine (di bellezza, grazia, e di gratuità come la intendiamo noi), cioè una ricerca del bello senza condizionamenti.
Si esprime così la volontà di espressione dell'architetto determinata dal suo sentire estetico e artistico.
Esiste anche infatti una separazione tra colui che si occupa prevalentemente (ma non solo) di aspetti tecnici strutturali, l'ingegnere, e colui che si dedica più in generale ad aspetti estetici, l'architetto (anche se oggi i due campi hanno confini ormai molto labili).
Tra i tre elementi basilari dell'architettura quello visivo, in senso spaziale e monumentale, è quello che ci impressiona maggiormente.
Le qualità strutturali (cioè come l'edificio faccia a stare in piedi) sono infatti spesso nascoste o pienamente comprensibili solo dagli esperti del settore; le qualità funzionali sono invece spesso date per scontate od ovvie e sebbene ci possano impressionare positivamente non riescono a colpirci profondamente come la monumentalità.
Ad esempio si può restare colpiti dalla comodità di una stazione ferroviaria o dall'accoglienza di una chiesa, ma è più facile che ci resti scolpita nella memoria la sensazione di bellezza e di imponenza degli edifici stessi.
Lo stesso Pevsner individua tre elementi che contribuiscono al raggiungimento di un effetto estetico: L'architettura si configura quindi come un'arte spaziale, capace di modellare le superfici ed i volumi con gli stessi modi di visione dei pittori e degli scultori, che non si riduce alla sola componente visiva, ma che è anche legata alle sensazioni che vivere uno spazio (oltre che vederlo) riesce a trasmettere.
Lo "sguardo architettonico".
L'architettura, a differenza di altre forme artistiche quali per esempio la pittura e la scultura, non si presenta in maniera "completa" allo spettatore: per esempio un dipinto è fatto per essere visto standogli di fronte, una scultura può richiedere di girarci intorno, ma di un'architettura si possono avere solo delle impressioni parziali dell'insieme: ad esempio solo la facciata dell'edificio, solo una stanza per volta, solo una veduta in pianta.
Soltanto con uno sforzo intellettivo possiamo quindi valutare l'insieme reale di un complesso architettonico.
Su questo aspetto di esperienza "parziale" dell'osservatore a volte alcuni architetti ed artisti hanno anche giocato: si pensi solo all'esempio della galleria prospettica di Palazzo Spada a Roma, dove Francesco Borromini deformò gli elementi architettonici per dare l'idea di una grande profondità che in realtà non esiste.
Witelo, un matematico e fisico del XIII secolo originario della Slesia, scriveva che "L'occhio non può comprendere la forma vera delle cose con il semplice sguardo (aspectus), ma sì con l'intuizione diligente (obtudus)".
L'"obtudus" è quindi un sguardo penetrante, raziocinate, mentre l'"aspectus" è la semplice visione esteriore: va da sé che solo con l'uso del primo si può comprendere un'opera architettonica, mentre l'"aspectus" è sufficiente per la pittura e gran parte della scultura.
La percezione dello spazio è un aspetto complesso dell'esperienza umana e non è riducibile al senso della vista.
Ammirare la foto di un edificio in una rivista e visitare lo stesso edificio inserito nell'ambiente costituiscono esperienze diverse, incomparabili.
Ancora, più visite allo stesso edificio possono dare sensazioni molto diverse, ad esempio a seconda dell'ora del giorno e della stagione.
Per cogliere la ricchezza dell'architettura è necessario farne esperienza diretta.
Un altro elemento di difficoltà è rappresentato dalla costante evoluzione nei secoli delle forme degli edifici, in relazione al mutare delle necessità della società.
I grandi edifici antichi non venivano considerati come opere "finite", al pari di una quadro o di una statua, ma venivano periodicamente modificati e aggiornati, acquisendo una sorta di "vita" evolutiva: alcuni parlano in questo caso di formatività, intesa come il processo dinamico a più riprese di invenzione e produzione.
Per questo davanti ad un'opera del passato, in maniera più frequente davanti ad un'opera architettonica, dobbiamo immaginare di sfogliare strati a "cipolla" di aggiunte, manomissioni e sottrazioni di epoche diverse.
Questa difficoltà di percezione ha come conseguenza che sia difficile avere un'esperienza "univoca" dell'architettura e il concetto stesso di quest'arte è difficilmente inquadrabile in termini assoluti, come testimoniano anche la grande varietà di definizioni che si sono succedute nei secoli.
Una corretta percezione di una costruzione da luogo alla comprensione della forma architettonica.
La forma architettonica è la summa di tre fattori sostanziali, combinati organicamente e non in gerarchia: Una perfetta fusione di questi tre fattori dà un'opera architettonica quale "opera d'arte".
Un esempio possono essere i pilastri gotici di una basilica come Saint Denis presso Parigi: la struttura è composta dai conci di pietra appositamente scolpiti e sovrapposti; questa struttura da vita a uno spazio pieno, cioè al volume stesso del pilastro, che si estende nello spazio vuoto della navata; questo volume ha un disegno tridimensionale, che però non è dovuto solo a motivi decorativi, ma ciascuna semicolonnina che vi si affaccia si prolunga in precisi elementi architettonici (degli archi, del cleristorio, fino ai costoloni delle volte), per cui si può dire che i tre fattori sono inestricabilmente collegati.
Architettura e volume.
Tra i fattori costitutivi dell'architettura c'è la valutazione del volume costruito, cioè del modo di disporsi e rapportarsi degli edifici nello spazio.
Si hanno così due estremi, tra i quali esiste una vasta gamma di possibilità: Con spazio si intende uno spazio "artificiale" creato dalla costruzione, che sia finito, ordinato e protetto, a differenza dello spazio naturale aperto.
Un esempio di architettura di solo volume è una forma pura come quella delle Piramidi, la cui struttura è dettata dal raggiungimento di una forma esterna e si disinteressa quasi completamente dello spazio interno.
Un caso opposto di architettura eretta a partire dello spazio può essere quello di una basilica cristiana, nella quale la costruzione esterna può essere vista come un semplice involucro determinato dallo spazio interno.
Un esempio di compenetrazione intermedia può essere quello del tempio greco, dove spazi vuoti e pieni sono determinati da precisi rapporti, con alcuni elementi di volume indipendente, come le colonne, e altri che invece perderebbero di significato se isolati dal contesto dell'edificio al quale appartengono.
Lo studio della storia dell'architettura non è solo un mero esercizio di individuazione degli stili e delle tecniche e della loro evoluzione nel tempo.
È importante capire anche quali sono i fini che una società rispetto a un edificio, le conoscenze tecniche e i materiali disponibili che hanno determinato la costruzione.
Per esempio si possono elencare le differenze oggettive tra: un tempio greco dell'antichità e una chiesa.
Nell'antichità le funzioni religiose avvenivano all'esterno dell'edificio: la cella era riservata alla simbolica residenza del dio, qui accedevano solo pochissimi sacerdoti, mentre nella chiesa la comunità dei fedeli si riuniva al suo interno, quindi è chiaro che l'edificio diventava luogo chiuso dove praticare le ritualità religiose.
Nella realizzazione di un'opera architettonica hanno da sempre concorso sia le richieste di una committenza sia l'estro e la fantasia degli artisti.
La mancanza di fatto di edifici fini a sé stessi (quando si costruisce c'è sempre almeno uno scopo pratico per il quale la costruzione è destinata) fa sì che l'aspetto della convergenza degli interessi di artisti e committenti sia rimasto un concetto chiave, rispetto ad altre forme di attività artistica dove l'artefice si è ormai affrancato dalla domanda.
I primi esempi di "architettura" come unione di stabilità, funzionalità e bellezza non sono quindi da ricercare nell'edilizia di tipo abitativo (in antico dettata solo da basilari esigenze di sussistenza), ma negli edifici collettivi (religiosi o civili) di quelle prime civiltà come quella mesopotamica o egizia: in tali opere confluivano infatti tutti gli sforzi di una comunità, compresa l'esigenza di abbellimento quale specchio del suo prestigio e della sua ricchezza.
Un'architettura istintivamente votata alla bellezza si rintraccia già all'origine della civiltà, ma è comunque con il tempio greco che la maggior parte degli studiosi concordano nello stabilire almeno un punto fermo nell'evoluzione dell'arte del costruire: un primo traguardo inequivocabile di struttura architettonica completa di valenze progettuali, estetiche e funzionali, corroborata dalla teorizzazione degli ordini architettonici.
I tre tipi di ordine (dorico, ionico e corinzio) infatti sono relativi a questioni puramente estetiche e la loro nascita indica come ormai non si guardasse più all'edificio solo secondo un punto di vista funzionale.
Negli edifici infine sono confluiti nel tempo tutta una serie di valori, con diversi gradi di intensità, che ne hanno influenzato la storia e la forma: L'effetto estetico non scaturisce quindi da un mero impatto visivo: ad esempio, nelle architetture riconducibili al Movimento Moderno, lo spazio viene modellato sulla base di precise esigenze funzionali e quindi il raggiungimento di un risultato estetico deriva dal perfetto adempimento di una funzione.
In definitiva l'architettura, più che espressione del singolo individuo (l'architetto) è quella di un ambiente, di un'epoca, di una società: tutt'al più, proprio valutando il maggiore o minore apporto personale dell'architetto rispetto al contesto generale, emergerà con più o meno forza il suo "genio".
Nell'architettura high-tech, che vede nel Centre Pompidou di Renzo Piano una delle opere paradigmatiche, sono gli aspetti tecnici e strutturali che delineano i canoni di una nuova estetica, più aperta alle innovazioni tecnologiche e che porta di fatto ad un superamento della costante e dannosa dicotomia tra architetti ed ingegneri.
</doc> 
<doc id="9" url="http://it.wikipedia.org/wiki/Astronomia">
Astronomia.
L'astronomia, che etimologicamente significa leggi delle stelle (dal greco: αστρονομία = άστρον + νόμος), è la scienza il cui oggetto è l'osservazione e la spiegazione degli eventi celesti.
Studia le origini e l'evoluzione, le proprietà fisiche, chimiche e temporali degli oggetti che formano l'Universo e che possono essere osservati sulla sfera celeste.
L'astronomia non va confusa con l'astrologia, una pseudoscienza la quale sostiene che i fenomeni celesti abbiano un'influenza sugli eventi che accadono sulla Terra ed in particolare sull'uomo.
Anche se le due discipline hanno un'origine comune, esse sono totalmente differenti: gli astronomi hanno abbracciato il metodo scientifico a differenza degli astrologi.
Storia.
All'inizio della sua storia, l'astronomia si occupò unicamente dell'osservazione e della previsione dei movimenti degli oggetti celesti che potevano essere osservati ad occhio nudo dall'uomo.
I primi astronomi erano rappresentati dai sacerdoti di uno specifico culto religioso, in grado di svolgere una funzione utile alla società, creando i primi calendari, indispensabili per l'organizzazione della vita sociale ed agricolo-pastorale.
I Greci diedero importanti contributi all'astronomia, soprattutto attraverso Ipparco ed Eudosso; culminati con l'opera di Claudio Tolomeo.
Durante il Medioevo, nel mondo occidentale l'astronomia faceva parte del corso ordinario di studi (nel cosiddetto quadrivio): si vedano, ad esempio, le notevoli conoscenze astronomiche che esprime un poeta come Dante, nella Divina Commedia.
Anche presso gli Arabi se ne proseguì lo studio.
Durante il Rinascimento, Nicolò Copernico realizzò l'importante lavoro di un sistema eliocentrico (non fu il primo a proporre l'ipotesi di un sistema con al centro il Sole, ma di certo il primo ad argomentare in maniera scientifica la sua teoria).
Il suo lavoro fu difeso, sviluppato e corretto da Galileo Galilei e Keplero.
Quest'ultimo fu il primo astronomo a fornire leggi che descrivessero correttamente i dettagli del movimento dei pianeti intorno al Sole, anche se non comprese le cause fisiche delle sue scoperte, la cui comprensione fu in seguito merito di Newton che elaborò i principi della meccanica celeste e la legge di gravitazione universale, che eliminava del tutto la distinzione tra i fenomeni terrestri e celesti.
Solo molto dopo si scoprì che le stelle sono oggetti molto lontani, e, con l'avvento della spettroscopia fu provato che esse erano sì, simili al Sole, ma differenti quanto a massa, temperatura e dimensioni.
Con l'avvento della spettroscopia fu infatti possibile studiare la natura fisica degli astri, che portò all'astrofisica, ovvero alla fisica applicata allo studio dei corpi celesti.
L'esistenza della nostra galassia, la Via Lattea, e la comprensione che essa fosse un ammasso isolato di stelle rispetto al resto dell'Universo, fu provata solamente nel XX secolo, assieme alla scoperta dell'esistenza di altre galassie.
Molto presto, grazie all'utilizzo della spettroscopia, ci si accorse che molti oggetti presentavano spettri spostati verso il rosso rispetto a quanto ci si attendeva.
Questo era spiegabile solo con l'effetto Doppler, che fu interpretato come una differenza di moto negativa, ovvero di allontanamento rispetto al nostro pianeta.
Venne formulata allora la teoria dell'espansione dell'Universo (vedi cosmologia).
La cosmologia, una disciplina che ha larghi settori in comune con l'astronomia, ha fatto enormi passi in avanti nel nostro secolo, con il modello del Big Bang, supportato da prove sperimentali fornite dall'astronomia e dalla fisica, come l'esistenza e le proprietà della radiazione cosmica di fondo, la Legge di Hubble e lo studio dell'abbondanza cosmologica degli elementi chimici.
Suddivisioni.
Dato il grande numero di fenomeni di cui si occupa, l'astronomia è divisa in molti campi.
Le divisioni non sono uniche e le intersezioni sono piuttosto la regola che non l'eccezione.
Per metodo impiegato per ottenere le informazioni.
In astronomia, il metodo principale per ottenere informazioni richiede la rilevazione e l'analisi di radiazioni elettromagnetiche.
Una tradizionale divisione dell'astronomia è data seguendo le differenti regioni dello spettro elettromagnetico che vengono osservate: L'astronomia ottica e la radioastronomia impiegano osservatori installati a terra, poiché l'atmosfera è trasparente a queste lunghezze d'onda.
Gli osservatori astronomici per l'infrarosso vengono costruiti in alta montagna e in luoghi con un clima secco in quanto la luce infrarossa è lievemente assorbita dal vapore acqueo.
Comunque il luogo migliore per intercettare la radiazione infrarossa è nello spazio, per cui sono stati costruiti telescopi spaziali.
L'atmosfera blocca i raggi X, i raggi gamma, e i raggi ultravioletti; per questo le osservazioni astronomiche a queste lunghezze d'onda possono essere effettuate solo da palloni atmosferici o dallo spazio.
Tutte le precedenti discipline sono basate sulla rilevazione di fotoni, ma è possibile ottenere informazioni anche rilevando i raggi cosmici, i neutrini e, nel prossimo futuro, le onde gravitazionali (cfr. LIGO e LISA).
Per oggetto di studio.
Gli astronomi studiano oggetti come pianeti, stelle, novae, ammassi stellari, galassie, nebulose, ecc. ma nessun astronomo osserva ogni tipo di oggetto.
Una differente suddivisione può essere fatta per regioni dello spazio e tematiche correlate: Inoltre, vi sono altre discipline che possono essere considerate parte dell'astronomia, o scienze interdisciplinari che si occupano anche di astronomia: più tutta una serie di branche della fisica.
L'astronomia è una delle poche scienze in cui il lavoro di ricerca del dilettante o dell'amatore (l'astrofilo) può giocare un ruolo rilevante, fornendo dati sulle stelle variabili o scoprendo comete, novae, supernovae, asteroidi o altri oggetti..
</doc> 
<doc id="11" url="http://it.wikipedia.org/wiki/Archeologia">
Archeologia.
L'archeologia (dal greco, composto dalle parole, "antico", e, "discorso") è la scienza che studia le civiltà e le culture umane del passato e le loro relazioni con l'ambiente circostante, mediante la raccolta, la documentazione e l'analisi delle tracce materiali che hanno lasciato (architetture, manufatti, resti biologici e umani).
Venne definita in passato come scienza ausiliaria della storia, atta a fornire documenti materiali per quei periodi non sufficientemente illuminati dalle fonti scritte.
In alcuni paesi, e specialmente negli Stati Uniti è stata sempre considerata come una delle quattro branche dell'antropologia (le altre tre essendo l'etnologia, la linguistica e l'antropologia fisica), avente come obiettivo l'acquisizione di conoscenza delle culture umane attraverso lo studio delle loro manifestazioni materiali.
L'archeologia è tradizionalmente suddivisa in discipline a seconda del periodo o della cultura oggetto di studio (ad esempio archeologia classica o archeologia industriale o paleontologia), oppure a seconda di particolari tecniche di indagine (archeologia subacquea o archeologia sperimentale), o di specifiche problematiche (archeologia urbana), o ancora sulla base del tipo di materiale esaminato (numismatica o epigrafia).
Tecniche e metodi di indagine.
La principale tecnica di indagine è quella dello scavo stratigrafico, che consente di rimuovere il terreno e di raccogliere i materiali che vi sono deposti, collocandoli in una precisa sequenza cronologica relativa.
L'indagine archeologica può inoltre usufruire oggi di tecniche di rilevamento e di datazione o di analisi scientifiche elaborate da altre discipline.
L'esame del territorio, sia come ricerca preliminare ad uno scavo, per individuare la presenza di resti archeologici, sia per acquisire dati statistici generali sulla storia del territorio stesso, oltre che della tradizionale ricognizione archeologica di superficie (osservazione diretta), può avvalersi dell'interpretazione delle fotografie aeree e di misurazioni geofisiche (in particolare magnetometriche o con georadar).
I sonar possono essere utilizzati in ambiente subacqueo, mentre sonde fotografiche sono state impiegate per esplorare preliminarmente cavità presenti nel terreno, quali tombe non ancora scavate.
Metodi di datazione.
Lo studio dei materiali, sia di quelli raccolti nello scavo, sia quelli privi di contesto stratigrafico, ha gli scopi di comprenderne i modi di utilizzo e l'origine e di arrivare ad una datazione.
Il primo modo per datare un oggetto in senso relativo è il suo inserimento nella sequenza stratigrafica.
Tuttavia per gli oggetti rinvenuti in un momento in cui questa tecnica non era ancora stata elaborata, o comunque fuori contesto, si continua ancora ad utilizzare il confronto formale e stilistico con altri oggetti simili.
A questo si aggiunge l'insieme delle tecniche scientifiche oggetto dell'archeometria.
Per ottenere datazioni assolute possono essere utilizzati il metodo del Carbonio 14 (o radiocarbonio) per i materiali organici (mentre altri metodi di datazione ai radioisotopi, quali quelli del potassio-argo, dell'uranio-torio-piombo e delle tracce di fissione dell'uranio 238, possono servire a datare le rocce e quindi i fossili o i resti di industria litica ad esse associate), la dendrocronologia per il legno, la termoluminescenza e l'archeomagnetismo, per ceramiche, laterizi e terre di fusione.
Possono aiutare nella datazione relativa di oggetti rinvenuti in uno stesso sito i metodi del FUN test o della racemizzazione degli amminoacidi, per le ossa, e quello dell'idratazione dell'ossidiana o del rapporto tra cationi (in ambienti aridi) per datare la lavorazione dell'ossidiana o della pietra in genere.
Presso i ghiacciai un altro metodo è quello tramite il conteggio delle "varve", un particolare tipo di depositi che registra variazioni annuali nei sedimenti glacio-lacustri.
Discipline correlate e attuali indirizzi di studio.
L'archeozoologia, l'archeobotanica e la paleobotanica indagano i resti faunistici e botanici, allo scopo di ricostruire l'ambiente naturale con il quale gli uomini interagivano.
L'archeoastronomia fornisce inoltre un supporto all'indagine con lo studio degli allineamenti astronomici e degli orientamenti delle strutture antiche, a volte ricercati per specifici motivi simbolici, soprattutto nel caso di edifici legati al culto.
Le numerose applicazioni del computer, dall'archiviazione e organizzazione dei dati, alle rappresentazioni cartografiche (GIS), alle ricostruzioni virtuali, con utilizzi sia per la ricerca, sia per la presentazione al pubblico, sono oggetto dell'archeologia computazionale.
Esiste inoltre l'archeologia musicale che studia i fenomeni musicali dell'età antica.
L'archeologia sperimentale tenta infine di riprodurre le condizioni antiche nelle quali gli oggetti sono stati prodotti e si sono successivamente modificati, deteriorati e distrutti, allo scopo di sottoporre a prova sperimentale le ipotesi fatte sulla base dei resti rinvenuti.
Oltre alla chimica e alla fisica, per l'elaborazione delle tecniche di analisi già citate, le indagini archeologiche possono ricevere un utile apporto dalla geologia, per la conoscenza sia delle caratteristiche delle varie pietre da costruzione, delle gemme, dei metalli e leghe metalliche, delle argille, sia dei i meccanismi geomorfologici di erosione e di sedimentazione, e ancora per la datazione delle rocce.
Un'altra disciplina che fornisce il suo apporto alle indagini archeologiche è la paleontologia o paleobiologia, per lo studio dei resti fossili (con la paleozoologia per i fossili animali, la paleobotanica per quelli vegetali, la palinologia per i pollini fossili e l'antracologia per i resti carbonizzati, e infine la paleoantropologia per i resti fossili umani e lo studio dell'evoluzione dell'uomo): nel loro insieme i cambiamenti ambientali e climatici sono studiati dalla paleoecologia.
Numerose sono anche le possibili applicazioni dei metodi statistici all'analisi dei dati.
Molti degli interessi delle discipline bioarcheologiche e archeometriche nel loro insieme costituiscono l'oggetto di studio del metodo interdisciplinare dell'archeologia ambientale.
Hanno inoltre tematiche affini e complementari numerose discipline, quali l'antropologia culturale e l'etnologia (per lo studio delle organizzazioni socio-culturali delle comunità umane, dei loro aspetti comportamentali e simbolici e delle loro relazioni con l'ambiente), la paletnologia (per lo studio delle origini e dei movimenti delle popolazioni), la linguistica storica (per lo studio e la diffusione delle lingue), le ricerche di storia dell'arte e naturalmente della storia.
Storia dell'archeologia.
Durante la sua storia l'archeologia si è progressivamente costituita in disciplina autonoma e si è dotata di una metodologia e concezioni proprie.
La sua storia è stata parallelamente ritmata da una lunga serie di scoperte importanti, la cui interpretazione ha avuto ripercussioni sull'evoluzione delle concezioni sul passato terrestre e umano.
In ogni epoca le culture si sono confrontate con i resti materiali delle civilizzazioni che le avevano precedute, ma non si può parlare di vera e propria scoperta archeologica finché i ritrovamenti non siano considerati segni che permettono di decifrare il passato.
Anche la nozione di scoperta archeologica si è evoluta con il progredire dei metodi di indagine: alla ricerca dell'oggetto eccezionale e raro, cara agli antiquari e ancora presente nell'immaginazione del grande pubblico, si è sostituita l'indagine sul passato nei suoi aspetti più ordinari e quotidiani; parallelamente le scoperte sono divenute sempre meno dipendenti dal caso o dall'intuizione.
Il termine archeologia era già utilizzato dagli storici antichi, nel suo senso letterale di "discorso sul passato".
Lo storico greco Tucidide utilizza in qualche caso le testimonianze materiali come prova per una ricostruzione del passato (i Cari avrebbero abitato in passato le isole dell'Egeo in quanto a Delo erano state rinvenute dagli ateniesi molte tombe antiche con oggetti e tipo di sepoltura simili a quelli utilizzati ancora ai suoi tempi da quella popolazione).
A partire dall'Umanesimo e dal suo interesse per il passato classico, si sviluppò un collezionismo di antichità greco-romane, dalle opere d'arte agli oggetti di uso comune.
Tuttavia questi resti non erano ancora utilizzati ai fini di una ricostruzione storica, che si basava, invece, quasi esclusivamente sulle fonti scritte, ma erano visti come semplici raccolte di "curiosità".
Ciriaco Pizzecolli (o Ciriaco di Ancona), umanista e viaggiatore, venne chiamato dai suoi contemporanei "pater antiquitas", cioè padre delle antichità, per il fatto che la sua ricerca incessante di testimonianze del mondo antico non era dettata da semplice curiosità, ma era invece finalizzata a "riportare in vita" (come lui stesso diceva) il passato romano e greco.
Fu lui il primo a portare testimonianza nel mondo europeo dell'acropoli di Atene, dei geroglifici, delle piramidi egiziane e di molti altri siti archeologici, che incessantemente visitava riportandone schizzi grafici e relazioni scritte.
Johann Joachim Winckelmann, ritenuto l'iniziatore degli studi archeologici moderni, pubblicò nel 1764 la sua Storia delle arti del disegno presso gli antichi, nella quale, in contrapposizione con gli eruditi studi della precedente disciplina "antiquaria", le opere d'arte greco-romane vennero inserite nel loro contesto storico.
L'archeologia era ancora intesa principalmente come studio dell'arte greco-romana, fortemente influenzata dalle concezioni estetiche neoclassiche.
Alois Riegl, appartenente alla "scuola viennese", pubblicò nel 1901 lo studio sullIndustria artistica tardoromana, nel quale si asseriva la necessità di giudicare l'opera d'arte in rapporto alle concezioni dell'epoca in cui è stata realizzata e non in rapporto ad un astratto modello ideale.
Questa storicizzazione permise una rivalutazione dell'arte romana rispetto a quella greca e pose le basi per l'allargamento degli studi alle civiltà artistiche estranee al mondo classico.
Dopo le scoperte di Pompei e di Ercolano nel XVIII secolo, dei primi ritrovamenti si erano già avuti a partire dal XIX secolo, con Giovanni Battista Belzoni e Karl Richard Lepsius in Egitto dove la scrittura geroglifica era stata decifrata da Jean-François Champollion, con Paul Émile Botta, Austen Henry Layard e Robert Koldeway in Mesopotamia, con la decifrazione della scrittura cuneiforme ad opera di Georg Friedrich Grotefend, fino alla celeberrima riscoperta di Troia da parte di Heinrich Schliemann nel 1873 e agli scavi di Cnosso di sir Arthur Evans nel 1900.
Si trattava in buona parte ancora di "sterri" allo scopo di "scoprire" oggetti d'arte da esporre nei musei, più che della raccolta e indagine di testimonianze storiche.
In questo periodo si sviluppò anche l'archeologia cristiana, legata alla scoperta delle catacombe di Roma e interessata prevalentemente ai fenomeni storico-artistici.
Contemporaneamente i rinvenimenti di utensili in pietra associati ad ossa di animali estinti inaugurarono gli studi sulla preistoria: Christian Thomsen elaborò per l'ordinamento dei materiali del Nationalmuseet ("museo nazionale" danese, fondato nel 1807, la periodizzazione delle età della pietra, del bronzo e del ferro.
Gli studi sulle culture preistoriche e protostoriche, che non potevano avvalersi di fonti scritte, ma solo dei dati materiali ("cultura materiale"), rivalutarono l'importanza degli oggetti come testimonianze del passato, indipendentemente dalla loro eventuale qualità artistica.
L'archeologia assunse dunque, e in particolare nei paesi anglosassoni, un aspetto sempre più storico-antropologico, al posto dell'iniziale orientamento storico-artistico.
In Italia, a partire dalla seconda metà del XIX secolo il paletnologo Luigi Pigorini recuperava sistematicamente tutti gli oggetti rinvenuti e curava l'esecuzione dello scavo e l'analisi dei dati che questo forniva.
La documentazione del ritrovamento di ciascun oggetto divenne sistematica anche nella prosecuzione degli scavi di Pompei, ad opera di Giuseppe Fiorelli e Amedeo Maiuri.
Ci si cominciò infine ad interessare prima alle architetture e quindi ai siti e ai materiali di epoca medioevale, con veri e propri scavi archeologici soprattutto in Gran Bretagna e nei paesi scandinavi, in collegamento con lo sviluppo di un interesse per le origini nazionali, portando alla creazione della disciplina dell'archeologia medioevale.
In quest'ambito il generale inglese Pitt-Rivers si dedicò tra il 1881 e il 1896 alla ricerca di villaggi e necropoli, registrando in modo estremamente accurato tutti i dati dei ritrovamenti.
A Roma i primi scavi stratigrafici del Foro Romano furono condotti negli anni tra il 1898 e il 1925 da Giacomo Boni, mentre Rodolfo Lanciani documentava la grande quantità di ritrovamenti casuali e di scavi "di recupero" che avvenivano parallelamente alle costruzioni per la Roma Capitale.
Successivamente le esigenze propagandistiche del regime fascista condussero ad una ripresa di grandi sterri poco documentati, mentre sulla via dell'indagine stratigrafica proseguivano Nino Lamboglia in Liguria e studiosi di paletnologia e preistoria.
La necessità di una corretta raccolta dei dati portò nel XX secolo alla codificazione del metodo stratigrafico.
Il sistema dello "scavo per quadrati", fu elaborato dall'archeologo inglese sir Mortimer Wheeler tra gli anni '20 e '50 mentre quello "per grandi aree" fu descritto da Edward Harris alla fine degli anni '70.
Lo scavo delle zone cittadine bombardate e distrutte durante la seconda guerra mondiale, in occasione delle ricostruzioni permise di elaborare inoltre gli specifici metodi di indagine dell'archeologia urbana, legata spesso a scavi di emergenza e costretta ad operare quindi con tempi limitati in contesti stratigrafici estremamente complessi.
I metodi archeologici sono indipendenti dall'epoca dei resti studiati e sono infatti stati applicati anche all'epoca successiva alla rivoluzione industriale (archeologia industriale) e persino come metodo di indagine sulle società contemporanee (per esempio con l'analisi dei rifiuti urbani).
Negli anni '60 si sviluppò, in particolare negli Stati Uniti la cosiddetta archeologia processuale o "nuova archeologia" ("processual archaeology" o "new archaeology", soprattutto in ambito preistorico e protostorico), che ambiva a collocare l'archeologia tra le scienze esatte attraverso l'elaborazione di un metodo completamente nuovo, che partisse da ipotesi teoretiche sui grandi processi culturali, da verificare quindi attraverso metodi scientifici (lo scavo).
Si tendeva a ricollegare l'archeologia all'antropologia, come studio dei fenomeni culturali, staccandola invece dalla storia e dalla ricostruzione storica delle diverse culture umane.
Si criticava in modo particolare la tendenza degli archeologi "tradizionali" a limitarsi alla pura e semplice raccolta di manufatti e il loro mero inserimento in serie cronologiche e la mancanza di una riflessione metodologica e sugli scopi della disciplina.
Il ruolo centrale era riconosciuto ai "processi culturali" che costituivano comportamenti umani fondamentali.
Nell'attività archeologica queste premesse teoriche si traducevano in una nuova attenzione rivolta ai modelli di insediamento e di rapporto con l'ambiente.
La successiva archeologia post-processuale, sviluppatasi in Gran Bretagna criticava in particolare la possibilità di un'osservazione oggettiva e asettica dei fenomeni culturali e quindi la pretesa di raggiungere una scientificità astratta poco coerente con le specificità della ricerca archeologica.
Nell'archeologia italiana e mediterranea la nuova archeologia ha avuto scarso seguito, anche a causa della mancanza di una prospettiva storica e del meccanicismo dei processi culturali, intesi come inevitabili adattamenti delle culture alle trasformazioni ambientali.
</doc> 
<doc id="12" url="http://it.wikipedia.org/wiki/Archeologia_subacquea">
Archeologia subacquea.
L'archeologia subacquea è una branca dell'archeologia che racchiude diversi campi di interesse: Interessante l'articolo del Professor Purpura sull'unità dell'Archeologia nel quadro dell'indagine storica e sulla specificità dell'Archeologia subacquea, che non deve essere ridotta ad una particolare tecnica d'indagine.
</doc> 
<doc id="15" url="http://it.wikipedia.org/wiki/Analisi_delle_frequenze">
Analisi delle frequenze.
Le indagini quantitative sui testi si servono spesso di qualche forma di analisi delle frequenze.
Possono essere interessanti le analisi delle frequenze di caratteri, di parole, di gruppi di parole che si possono assegnare a lemmi o significati definiti; queste analisi possono riguardare un singolo testo (da un frammento epigrafico, a un'opera come la Divina commedia), un intero corpus letterario o un opportuno campione di un linguaggio specialistico o di un'intera lingua.
In particolare un primo metodo che si adotta in attività di crittanalisi si basa sul fatto che in ogni lingua la frequenza di uso di ogni lettera è piuttosto determinata; questo è vero in modo rigoroso solo per testi lunghi, ma spesso testi anche corti hanno frequenze non molto diverse da quelle previste.
Vediamo come riferimento le frequenze delle lettere più comuni di due lingue: Si può notare quanto le prime lettere di queste lingue siano presenti in quantità molto maggiore delle altre, ad esempio da un testo in cui un certo simbolo appare oltre il 12% delle volte si può facilmente intuire che quel simbolo corrisponde alla lettera E (in inglese la distanza della E dalle altre lettere è ancora più marcata).
In particolare le varie lettere si trovano nelle frasi in Italiano con la frequenza
</doc> 
<doc id="16" url="http://it.wikipedia.org/wiki/Algoritmo">
Algoritmo.
In informatica, con il termine algoritmo si intende un metodo per la soluzione di un problema adatto a essere implementato sotto forma di programma.
Intuitivamente, un algoritmo si può definire come un procedimento che consente di ottenere un risultato atteso eseguendo, in un determinato ordine, un insieme di passi semplici corrispondenti ad azioni scelte solitamente da un insieme finito.
Il termine deriva dal nome del matematico persiano Muhammad ibn Mūsa 'l-Khwārizmī, che si ritiene essere uno dei primi autori ad aver fatto riferimento esplicitamente a questo concetto, nel libro Kitāb al-djabr wa 'l-muqābala (Libro sulla ricomposizione e sulla riduzione), dal quale tra l'altro prende anche le origini la parola algebra.
Tuttavia gli algoritmi erano presenti anche nelle antiche tradizioni matematiche, ad esempio la matematica babilonese, quella cinese o del Kerala trasmettevano le conoscenze in forma algoritmica.
Nel senso più ampio della parola, "algoritmo" è anche una ricetta di cucina, o la sezione del libretto delle istruzioni di una lavatrice che spiega come programmare un lavaggio.
Di norma, comunque, la parola viene usata in contesti matematici (fin dalle origini) e soprattutto informatici (più recentemente).
Un esempio più appropriato di algoritmo potrebbe essere, quindi, il procedimento per il calcolo del massimo comune divisore o del minimo comune multiplo.
Da questa definizione si evincono le quattro proprietà fondamentali dell'algoritmo: Affermando che i passi costituenti di un algoritmo debbano essere "semplici", si intende soprattutto che essi siano specificati in modo non ambiguo, ovvero immediatamente evidenti a chi sarà chiamato ad applicare l'algoritmo, cioè il suo esecutore.
Così, "rompete le uova" può essere un passo legittimo di un "algoritmo di cucina", e potrebbe esserlo anche "aggiungete sale quanto basta" se possiamo assumere che l'esecutore sia in grado di risolvere da solo l'ambiguità di questa frase.
Al contrario, un passo come "preparate un pentolino di crema pasticciera" non può probabilmente considerarsi "semplice"; potrebbe però essere associato a un opportuno rimando a un'altra sezione del ricettario, che fornisca un algoritmo apposito per questa specifica operazione.
Infine, una ricetta che preveda la cottura a microonde non può essere preparata da chi è sprovvisto dell'apposito elettrodomestico.
Approccio Matematico.
Esiste una formalizzazione del problema di algoritmo.
Un algoritmo viene definito come una sequenza finita di operazioni elementari che preso un valore in input (chiamato istanza) ne genera uno in uscita (chiamato soluzione).
Dato dunque un algoritmo A si denota con fA la funzione che associa a ogni ingresso x di A la corrispondente uscita fa(x).
Questa corrispondenza tra input e output rappresenta il problema risolto dall'algoritmo.
Formalmente un problema è una funzione definita su insieme Di di elementi che chiameremo istanze, a valori su un insieme Ds di soluzioni.
L'esecuzione di un algoritmo su un dato input richiede il consumo di una certa quantità di risorse; queste possono essere rappresentate dal tempo di computazione impiegato e dallo spazio di memoria utilizzato.
È importante saper valutare la quantità di risorse consumate proprio perché un consumo eccessivo può pregiudicare le stesse possibilità di utilizzo di un algoritmo.
Lo studio di un algoritmo viene suddiviso in tre fasi: Algoritmi e problemi.
Il concetto di algoritmo ha una grande rilevanza in matematica e in informatica, in cui esso viene generalmente descritto come "procedimento di risoluzione di un problema".
In questo contesto, i "problemi" che si considerano sono quasi sempre caratterizzati da dati di ingresso variabili.
Per esempio, il calcolo del massimo comune divisore fra due numeri è un esempio di "problema", e i suoi dati di ingresso, variabili di volta in volta, sono i due numeri in questione.
A un non matematico questa potrebbe apparire come una "famiglia di problemi" (il problema di calcolare il massimo comune divisore fra 10 e 15, il problema di calcolarlo fra 40 e 60, fra 35 e 95, e così via).
Il matematico e l'informatico identificano con la parola "problema" l'intera famiglia e con "istanza" o "caso particolare" ciascuno dei quesiti specifici ottenuti fissando due particolari valori.
Data questa premessa, un algoritmo risolve un problema se è costituito da una sequenza di passi che, applicata indifferentemente a qualunque istanza del problema, produce in un tempo finito la soluzione desiderata.
Se questa idea aveva una certa importanza per il calcolo matematico, l'avvento dell'informatica l'ha arricchita di una nuova importanza (ed è infatti con l'informatica che il termine "algoritmo" ha iniziato a diffondersi).
Infatti, se per ottenere un certo risultato (risolvere un certo problema) esiste un procedimento infallibile, che può essere descritto in modo non ambiguo fino ai dettagli, e conduce sempre all'obiettivo desiderato in un tempo finito, allora esistono le condizioni per affidare questo compito a un computer, semplicemente descrivendo l'algoritmo in questione in un programma scritto in un opportuno linguaggio comprensibile alla macchina.
La complessità di un algoritmo si misura asintoticamente.
Vi sono tre metodi per calcolare la complessità di un algoritmo: Si definisce asintotica per due motivi: Formalizzazione di un problema.
Ad ogni problema si ha che: dove sono le istanze del problema e sono le soluzioni e sia una soluzione al problema per l'istanza x.
Ad esempio il problema delle primalità, ossia il problema di trovare se un numero è primo o meno, si può definire formalmente come segue: Ad ogni algoritmo ALG si associa una funzione parziale: dove è l'insieme degli input e è l'insieme degli output.
ALG risolve il problema se e solo se: Un algoritmo che risolve un problema si dice corretto.
Studio della complessità di un algoritmo.
Un'ampia porzione della teoria degli algoritmi è lo studio della complessità, computazionale e spaziale.
Vogliamo cioè sapere, al crescere della complessità del problema, in che modo cresce il tempo necessario a eseguire l'algoritmo e lo spazio di memoria occupato in un calcolatore.
Presa una funzione associata ad un algoritmo del tipo: si può definire la funzione peso come che esprime la dimensione dei dati in ingresso, ossia il numero di bit che servono per codificare i dati in input all'algoritmo.
Ad esempio su un vettore la lunghezzza e sulle matrici il numero dell'ordine.
La complessità di un algoritmo si definisce come: che indica per ogni valore interno n (ossia la dimensione del problema) la quantità di tempo e/o spazio impiegata dall'algoritmo per elaborare dati di dimensione n. Un algoritmo può comportarsi in modo sensibilmente differente anche per istanze che abbiamo ugual dimensione (ossia lo stesso peso).
Si dimostra che la complessità di un algoritmo è una funzione strettamente crescente, per quale vale Infatti è banale dimostrare che tende all'infinito al crescere di (cioè del numero di dati da elaborare), perché essa è minorata da (è un) in quanto il numero minimo di spazi di memoria per memorizzare un insieme di dati è la loro cardinalità.
Si noti che per le matrici sparse si deve considerare come numero di dati gli elementi non nulli.
Due misure per sistemi di calcolo sequenziali sono i valori e che rappresentano rispettivamente il tempo e lo spazio di memoria richiesti da un algoritmo su input.
Per la sopra citata proprietà il dominio deve dunque coincidere con l'insieme.
Possiamo pertanto considerare e come funzioni intere positive che rappresentano il numero di operazioni (non il tempo di esecuzione effettivo) elementari eseguite e dal numero di celle di memoria utilizzate durante l'esecuzione di sull'istante.
Descrivere le funzioni e può essere molto complicato poiché la variabile assume valori sull'insieme di tutti gli input.
Una soluzione che fornisce buone informazioni su e consiste nell'introdurre il concetto di dimensione di un'istanza, raggruppando in tal modo gli input che hanno la stessa dimensione: la funzione dimensione associa ad ogni ingresso un numero naturale che rappresenta intuitivamente la quantità di informazione contenuta nel dato considerato.
Per esempio la dimensione naturale di un intero positivo è, cioè il numero di cifre necessario per rappresentare in notazione binaria.
Analogamente la dimensione di un vettore di elementi è solitamente costituita dal numero delle sue componenti, mentre la dimensione di un grafo è data congiuntamente dal numero dei suoi nodi e dei suoi archi.
La dimensione di si denota con.
Dato un algoritmo su un insieme di input, può accadere che due istanze, di ugual dimensione cioè.
=.
diano luogo tempi diversi di esecuzione per uno stesso algoritmo.
Si parla dunque di complessità dell'input e se ne distinguono tre casi: Il caso peggiore è quello che di fatto viene considerato per la formulazione della complessità di un algoritmo.
Il caso migliore è tipicamente, cioè trovare la soluzione al primo passo o occupare una sola cella di memoria.
Il caso medio permette di studiare l'algoritmo in base alla frequenza di verificarsi di alcune istanze (nel caso che le istanze siano equiprobabili).
dove è la probabilità di accadere di un'istanza e è la quantità di risorse impiegate per elaborare l'istanza i.
In un algoritmo di ricerca lineare, se l'elemento cercato è il primo della lista ci troviamo nel caso migliore.
Il caso medio è solitamente calcolato come limite della media aritmetica tra caso peggiore e migliore: nel caso della ricerca lineare il caso medio del è.
Nel caso peggiore l'elemento cercato è l'ultimo della lista: in questo caso, ossia sono richiesti tutti gli passi per trovare la soluzione.
Complessità e stabilità.
Controparte della complessità di un algoritmo, è la sua stabilità numerica: essa stabilisce quanto un algoritmo è "resistente" a degli insiemi di dati particolari.
Ovviamente il discorso è generalmente correlato all'analisi numerica, e alle implementazioni di algoritmi su macchine specifiche, tuttavia potrebbero darsi algoritmi prettamente matematici che per alcuni dati forniscono risultati indeterminati, tipo, mentre altri algoritmi equivalenti con gli stessi dati arrivano comunque a dare risposte: i primi sono meno stabili dei secondi.
Un esempio sono i limiti calcolati col metodo canonico, oppure col metodo di De l'Hôpital.
Esempio: studio della complessità di risoluzione dei sistemi lineari.
Vogliamo trovare un algoritmo efficiente per risolvere un sistema lineare di equazioni in incognite (anche 100, 1000...).
Dobbiamo cioè valutare, tra tutti gli algoritmi risolutivi disponibili, quello che impiega meno tempo e consuma meno spazio degli altri.
L'Algebra ci offre due importanti metodi risolutivi di enorme interesse ai fini dello studio della complessità degli algoritmi.
La Regola di Cramer permette la risoluzione di un sistema lineare nel modo più semplice grazie ad una singola definizione: dove è la matrice formata sostituendo la iesima colonna di con il vettore delle incognite.
Il determinante della matrice può essere calcolato a priori, dunque serve solo il calcolo di determinanti per risolvere il sistema.
Sfortunatamente, il calcolo del determinante non è un'operazione semplice.
Può essere infatti calcolato ricorsivamente come ad esempio con lo sviluppo di Laplace, ovvero: Dove è l'elemento di coordinate e è il minore ottenuto sopprimendo la -esima riga e la -esima colonna.
La complessità dell'algoritmo per il calcolo del determinante è, perché per ogni determinante di ordine si devono calcolare determinanti di ordine.
Tale algoritmo, per prossimo alla decina, richiedono anni per essere risolti su di un mainframe, e il tempo richiesto per la risoluzione si moltiplica ad ogni incremento dell'ordine di un sistema.
L'algoritmo di Gauss si basa su due importanti principi.
Il primo è che due sistemi lineari sono uguali se si ottiene sostituendo le righe e le colonne di con loro combinazioni lineari e gli elementi di sono combinazioni lineari degli elementi di in base ai coefficienti di.
Il secondo è che per risolvere un sistema triangolare (dove cioè la matrice dei coefficienti gode della proprietà di triangolarità) è sufficiente utilizzare l'algoritmo di sostituzione in avanti o all'indietro (la complessità computazionale è).
Si dimostra che per trasformare il sistema in triangolare occorre un algoritmo la cui complessità è.
Applicando a questo sistema l'algoritmo di sostituzione diretta si trovano le soluzioni esatte del sistema, e si dimostra che la complessità totale dell'algoritmo di Gauss è.
Per quanto riguarda la complessità spaziale: Pertanto l'algoritmo risolutivo di un sistema lineare è decisamente l'algoritmo di Gauss.
Strutture dati.
La maggior parte degli algoritmi coinvolge metodi sofisticati per l'organizzazione dei dati utilizzati nelle elaborazioni.
Gli oggetti creati con questi metodi vengono chiamati strutture dati.
Algoritmi semplici possono richiedere strutture dati complesse e viceversa.
Inoltre molte tipologie di algoritmi sono nate per la gestione di strutture dati complesse e per agevolarne la gestione.
Esempi di strutture dati sono gli Array, le liste, le code, le pile, gli alberi e i grafi.
Modelli formali.
La definizione di algoritmo riportata sopra è, evidentemente, piuttosto informale.
Allo scopo di trattare il concetto di algoritmo con strumenti matematici, era necessario darne una definizione più rigorosa.
Questo obiettivo è stato realizzato inventando una serie di modelli matematici di algoritmo.
Uno dei più celebri è la macchina di Turing.
Essa rappresenta una sorta di computer ideale corredato di un programma da eseguire.
Rispetto a un computer ideale, la macchina di Turing ha un funzionamento più semplice, con il vantaggio però che il suo funzionamento è facilmente descrivibile in termini matematici, facendo uso di concetti come insieme, relazione e funzione.
Inoltre, è stato dimostrato che la macchina di Turing è tanto potente quanto la macchina di von Neumann, che è il modello sottostante a tutti i computer reali.
In altre parole, se un certo problema può essere risolto da un computer (opportunamente programmato), esso può certamente essere risolto anche da una macchina di Turing.
Dopo la macchina di Turing, proposta da Alan Turing nel 1936, altri matematici hanno elaborato rappresentazioni formali del concetto di algoritmo, fra i quali ricordiamo, per esempio, il lambda calcolo.
Dopo alcuni anni, emerse che tutti questi modelli erano equivalenti.
I problemi che una macchina di Turing poteva risolvere erano gli stessi che poteva risolvere una macchina di von Neumann e anche gli stessi che poteva risolvere una funzione costruita col lambda calcolo.
Da questi risultati, tra l'altro, scaturì la tesi di Church-Turing, che afferma che qualsiasi algoritmo è modellabile con una macchina di Turing.
In altri termini, questa tesi sostiene che è sostanzialmente impossibile cercare di immaginare un modello di algoritmo più potente e anche, come corollario, che nessuna macchina potrà mai risolvere problemi che una macchina di Turing non possa risolvere in linea di principio.
Ovviamente, non si tratta di un teorema, in quanto la tesi stabilisce l'eguaglianza di due concetti (algoritmo e macchina di Turing) di cui solo il secondo ha una definizione formale.
La tesi è ancora oggi generalmente condivisa, sebbene nuove ricerche nel settore dell'ipercomputazione sembrino volte a metterla in discussione.
Catalogazione degli algoritmi.
Gli algoritmi vengono raggruppati e catalogati a seconda della loro funzione o delle tecniche utilizzate per realizzarli.
In informatica è possibile catalogare gli algoritmi in: Molte categorie di algoritmi sono strettamente legate all'organizzazione dei dati in memoria (strutture dati).
</doc> 
<doc id="18" url="http://it.wikipedia.org/wiki/Aerofoni">
Aerofoni.
Gli strumenti musicali aerofoni (che si dividono nelle due famiglie degli aerofono liberi e degli strumenti a fiato propriamente detti; che a loro volta si suddividono in flauti, trombe e tubi ad ancia) emettono il suono per mezzo di una vibrazione di aria, senza l'uso di corde o membrane vibranti e senza che sia lo strumento stesso a vibrare.
Negli strumenti a fiato l'aria viene spinta direttamente dal sonatore; negli strumenti a mantice l'aria viene spinta con il movimento meccanico di un mantice.
Nella classificazione di Hornbostel-Sachs, gli strumenti aerofoni sono ulteriormente divisi in due classi, a seconda che che l'aria che vibra sia contenuta in una cavità dello strumento (aerofoni risonanti), oppure no (aerofoni liberi).
Aerofoni liberi.
La prima classe (41) comprende gli aerofoni liberi, nei quali l'aria non è contenuta dallo strumento stesso.
Questa classe comprende gli strumenti ad ancia libera come l'armonica, ma anche molti strumenti che molti non chiamerebbero aerofoni, come la sirena e la frusta e anche gli aerofoni a vortice come il Rombo o, nella cultura popolare italiana e non solo, la rotula della zampa di suino (o il bottone) che vengono fatti roteare su se stessi.
Strumenti ad ancia libera.
In questi strumenti, la vibrazione è provocata da una lamella elastica, di plastica o metallo, fissata ad una estremità sopra ad un foro rettangolare delle sue stesse dimensioni, nel quale viene spinta l'aria.
La lamella si mette in vibrazione, interrompendo periodicamente il flusso d'aria generando così il suono.
Ogni ancia può dare una sola nota, che dipende dalle sue dimensioni.
Normalmente, l'aria viene soffiata da un mantice.
Sono strumenti ad ancia libera con nota determinata: Aerofoni risonanti.
La seconda classe (42) comprende gli strumenti provvisti di una cavità nella quale l'aria presente viene fatta vibrare.
Questa classe comprende quasi tutti gli strumenti a fiato occidentali, come il flauto, l'oboe o la tromba.
In questi strumenti, la frequenza della vibrazione generata, e quindi la nota prodotta, dipende principalmente dalle dimensioni della cavità (cavità più piccola produce nota più acuta), ma anche dalla presenza di aperture sulle estremità o lungo la cavità, dalla sua forma (cilindrica o conica) e dalla sua sezione.
Secondo la legge di Sax, il timbro del suono dipende esclusivamente dalle proporzioni della colonna d'aria.
Influenze minori sul timbro si possono avere anche dal metodo con cui viene generato il suono (con un'ancia, singola o doppia, senza ance) e dalle caratteristiche costruttive dello strumento (materiali, dimensioni, conicità, peso).
In quasi tutti gli strumenti, senza modificare la cavità, il suonatore può ricavare note diverse, più precisamente le armoniche superiori della nota fondamentale (la più bassa ottenibile), agendo con la pressione del soffio, con la forza delle labbra o con apposite chiavi.
Le onde sonore prodotte dal corpo vibrante vengono amplificate dalla cassa armonica formata dallo strumento stesso e dalle cavità presenti nel corpo del suonatore (le vibrazioni infatti non si muovono solo nella direzione del soffio).
Numerosi strumenti di questa classe (ance e flauti, eccetto gli ottoni) sono spesso classificati come legni in quanto il materiale di costruzione era, almeno in passato, il legno.
Flauti.
In questi strumenti, costruiti con i materiali più vari, la cavità è cilindrica e la vibrazione è indotta semplicemente soffiando su uno spigolo della cavità.
Ance.
Questi strumenti sono dotati di un'ancia, una piccola lamella elastica posta ad una estremità della cavità, che, sotto l'effetto della pressione dell'aria, induce la vibrazione nella cavità, e quindi vibra essa stessa in risonanza con la cavità.
Quando l'ancia è a contatto con le labbra, il suonatore può modificare il timbro e il volume della nota e, solo leggermente, la sua altezza.
Le varie note sono ottenute attivando le numerose chiavi dello strumento, che aprendo o chiudendo altre aperture della cavità, determinano l'altezza della nota prodotta.
Ottoni.
Sono chiamati Ottoni gli strumenti in cui l'ancia è costituita dalle labbra del suonatore, che vibrano all'imboccatura di una canna che normalmente è provvista di un apposito bocchino e ha forma conica.
In Occidente sono generalmente costruiti in ottone; ma si comprendono negli ottoni tutti gli strumenti ad ancia labiale, indipendentemente dal materiale con cui sono costruiti, in quanto il timbro del suono ottenuto e le modalità di utilizzo sono simili.
Negli ottoni, le diverse note si possono ottenere con vari mezzi:
</doc> 
<doc id="19" url="http://it.wikipedia.org/wiki/Arte">
Arte.
L'arte, nel suo significato più ampio, comprende ogni attività umana - svolta singolarmente o collettivamente - che, poggiando su accorgimenti tecnici, abilità innate e norme comportamentali derivanti dallo studio e dall'esperienza, porta a forme creative di espressione estetica.
Nella sua accezione odierna, l'arte è strettamente connessa alle emozioni, per cui le espressioni artistiche, pur puntando a trasmettere "messaggi", non costituiscono un vero e proprio linguaggio, in quanto non hanno un codice inequivocabile condiviso tra tutti i fruitori, ma al contrario vengono interpretate soggettivamente.
L'arte può essere considerata anche sotto l'aspetto di una professione di antica tradizione svolta nell'osservanza di alcuni canoni codificati nel tempo.
In questo senso, le professioni artigianali - quelle cioè che afferiscono all'artigianato - discendono spesso dal Medioevo, quando furono in qualche modo sviluppate come attività specializzate e gli esercenti arti e mestieri vennero riuniti nelle corporazioni.
Ogni arte aveva una sua tradizione, i cui concetti fondamentali venivano racchiusi nella regola dell'arte, cui ogni artiere doveva conformarsi.
Evoluzione storica del concetto di arte.
Analizzando la storia del concetto di arte vediamo che nel corso del tempo esso subisce una trasformazione graduale ma radicale.
Antichità: Sanscrito Are (ordinare), Latino: Ars, Greco: Τέχνη indica la capacità umana di fare un qualsiasi oggetto.
La capacità consiste nella conoscenza delle regole.
Che cosa intendessero per "arte" gli antichi può essere compreso se si pensa alle nove Muse, che proteggevano e personificavano le diverse arti.
Nell'elenco, in cui curiosamente mancano le arti figurative come la pittura e la scultura, sono invece rappresentate soprattutto le arti dello spettacolo: la danza (Tersicore), la tragedia e la commedia (rispettivamente Melpomene e Talia), il mimo (Polimnia), nonché i vari tipi di poesia, che nell'antichità, anche se scritta, era destinata soprattutto ad essere declamata o cantata: epica (Calliope), amorosa (Erato) e lirica (Euterpe).
Sono inoltre comprese tra le "arti" protette dalle muse due discipline che noi oggi comprendiamo invece tra le scienze: la Storia (Clio) e l'Astronomia (Urania).
Nel periodo ellenistico iniziarono le prime classificazioni e le arti vennero divise in comuni e liberali, a seconda che richiedessero uno sforzo fisico o uno sforzo intellettuale.
Nel Medioevo si cominciano a rivalutare le arti comuni, che verranno chiamate meccaniche, ma continueranno ad avere un ruolo subalterno rispetto alle arti liberali.
La poesia non rientra ancora nell'ambito concettuale dell'arte finora indicato, in quanto il poeta era considerato un vate che componeva i versi ispirato dal Dio.
Non esisteva la regola nelle composizioni poetiche, almeno per quanto riguarda il contenuto.
A fornire il contributo essenziale affinché la poesia venisse considerata un'arte fu Bernardo Segni che nel 1549 tradusse in volgare la Poetica di Aristotele, opera in cui lo Stagirita già annoverava la poesia tra le altre arti.
La condizione sociale degli artisti, che migliorò notevolmente nel corso del Rinascimento, contribuì a separarli dagli scienziati e dagli artigiani.
Nel 1735 Baumgarten conia il termine estetica utilizzandolo per la prima volta nella sua tesi di laurea.
Nell 1750 pubblicherà saggio intitolato Æsthetica.
C. Batteux nel 1747 definisce, nel suo libro Le belle arti ridotte ad un unico principio, il sistema delle belle arti, indicando cinque arti in senso proprio - la pittura, la scultura, la poesia, la musica, la danza - a cui associava due arti connesse - l'eloquenza e l'architettura - il cui carattere comune risiedeva nell'imitazione della realtà per il fine di creare oggetti belli.
Dalla fine del XVIII secolo cominciarono le prime crisi del concetto di bello e di arte.
Stavano nascendo nuove forme di espressione come la fotografia, l'architettura industriale, l'oggettistica per la casa, e bisognava farle rientrare nel concetto di arte.
Per tale motivo nel XX secolo si è abbandonata l'idea di una definizione omnicomprensiva di arte e di opera d'arte.
Il termine arte diventa un concetto aperto, in cui tutte le possibili definizioni dell'arte confluiscono.
Una definizione odierna di Arte che fa comprendere meglio la struttura del processo creativo ed il suo carattere aperto è quella fornita da Carlo Sarno: " L'arte è una attività-olistica costituita da una attività-teorica fondata sull'intuizione che determina una attività-pratica in cui il valore dell'opera realizzata risulta individuato dal suo significato etico, estetico e spirituale ".
Anche l’arte vive il senso della crisi, di fronte alle incertezze fissa l’ignoto e reagisce al materialismo con il sentimento simbolista, che si può pensare come il più stretto discendente del romanticismo.
Il Novecento si fa portavoce della crescita intimista portata avanti dai pensatori del secolo precedente, ma rinnova le necessità più interiori dell’artista e si fa portavoce dell’ innovazione tecnica, di cui i nuovi materiali (il ferro e gli elementi prefabbricati) sono gli elementi fondamentali.
La nuova edilizia deve essere il segno del rinnovamento culturale e sociale, per questo si procede ad una omogeneità dei caratteri della nuova costruzione architettonica, si stabilisce un carattere nuovo, uno “stile moderno”.
L’art nouveau così concilia la Discipline artistiche.
Una possibile suddivisione delle arti, basata sui sensi umani, è la seguente: Le opere d'arte (nel senso fisico-materiale) che derivano dalle varie categorie artistiche potrebbero essere diversamente raggruppate in base alla lorò staticità o evoluzione relativa nel tempo: ad esempio Scultura, Pittura, Architettura, Prosa, Poesia, Fotografia, Fumetto, Design sono "Statiche"; Musica, Canto, Drammaturgia, Cucina, Profumeria, Danza, Atletica, Cinematografia sono "Dinamiche"
</doc> 
<doc id="20" url="http://it.wikipedia.org/wiki/Abbie_Hoffman">
Abbie Hoffman.
Biografia.
Di origini ebraiche, dotato di una personalità sardonica e vulcanica, di orientamento anarchico e comunista, Abbie Hoffman organizzò e diresse molte manifestazioni di protesta contro l'establishment.
Le sue esperienze nei primi anni '50 come studente della, nel Massachusetts, dove studiò sotto Herbert Marcuse, impressero in lui lo spirito della ribellione.
Successivamente ottenne la specializzazione all'Università di Berkeley.
Sotto la tutela del famoso psicologo e filantropo Abraham Maslow, Hoffman concepì la protesta politica come un processo positivo e di immediata necessità.
Nei primi anni sessanta, tornò a Worcester a lavorare come psicologo in un ospedale statale.
Iniziò la sua carriera politica occupandosi di attivismo per i diritti umani nello stato del Mississippi, come organizzatore del Comitato di Coordinamento degli Studenti Non Violenti (Student Non-Violent Co-ordinating Committee).
Nel distretto di Haight-Ashbury, a San Francisco, Hoffman si associò ai Diggers (degli attori diventati attivisti sociali), distribuendo cibo gratis e organizzando alloggi.
Molte delle azioni dimostrative di cui fu protagonista ebbero risonanza tra l'opinione pubblica per la loro teatralità.
Una tra le sue azioni di protesta più famose avvenne il 24 agosto 1967, quando condusse un gruppo di oppositori al capitalismo e alla guerra nel Vietnam nella galleria alla borsa di New York (New York Stock Exchange) e gettò biglietti da un dollaro sugli scambisti, che cominciarono a raccoglierli freneticamente.
Ovviamente, Hoffman puntava a mettere in risalto quello che metaforicamente gli scambisti del NYSE secondo lui stavano già facendo.
Successivamente alla borsa di New York furono istallate delle barriere per prevenire proteste dello stesso tipo.
Attraverso il suo coinvolgimento nelle proteste contro la guerra nel Vietnam, Hoffman divenne un'icona della controcultura e il volto del dissidio radicale americano.
Hoffman si unì a molti dei principali contestatori dello stato delle cose negli anni sessanta, come John Lennon e Yoko Ono, Tom Hayden, Timothy Leary e G. Gordon Liddy, e si distinse per il suo modo di fondere la creatività e il suo tipico umorismo selvaggio nelle azioni di protesta.
Fu pioniere in molte tattiche nella guerriglia della sopravvivenza e dell'autonomia personale.
Durante la guerra del Vietnam, condusse 50.000 persone in manifestazione attorno al Pentagono nel tentativo di fare levitare in aria l'edificio per mezzo dell'energia psichica della folla.
Hoffman fu arrestato durante la convention democratica a Chicago nel 1968, in cui il partito Yippie stava cercando di candidare alla presidenza un maiale di nome Pigasus, come componente del gruppo di persone che fu soprannominato "i sette di Chicago" (the Chicago Seven).
Assieme a lui furono arrestati anche Jerry Rubin, il futuro senatore della California Tom Hayden e l'attivista delle Pantere Nere (Black Panthers) Bobby Seale.
Durante il processo le trovate teatrali di Abbie Hoffman conquistarono spesso i titoli dei giornali, come ad esempio quando, invitato a deporre, prestò giuramento alzando il dito medio invece dell'intera mano.
Il giorno della sentenza (le accuse vennerò infine ribaltate dalla corte) Hoffman invitò il giudice a provare l'LSD.
Al Festival di Woodstock, Hoffman interruppe la performance degli Who per fare un discorso di protesta contro l'imprigionamento di John Sinclair del Partito delle Pantere Bianche (White Panther Party).
Il chitarrista degli Who Pete Townshend non prese bene l'interruzione dell'esibizione del suo gruppo, ebbe un breve ma duro scambio di parole con Hoffman ed infine lo colpì con la sua chitarra.
Pete Townshend affermò successivamente di essere d'accordo con Hoffman riguardo l'imprigionamento di John Sinclair.
Trascinatosi in uno stile di vita fuori legge, Hoffman fu coinvolto nel 1973 in una vendita di cocaina e catturato da agenti in borghese.
Dandosi alla fuga e ricorrendo a vari stratagemmi per non essere riconosciuto (tra cui la plastica facciale), Hoffman visse in clandestinità per sei anni, continuando a fare l'attivista sotto il falso nome di Barry Freed.
L'F.B.I.
compilò 68.000 pagine di documentazione su di lui e assunse due psicologi per analizzare la sua personalità.
Fu bandito dalla circolazione in undici stati.
Nel 1980 Hoffman uscì dalla clandestinità e dovette scontare una breve condanna alla prigione, prima di tornare all'attivismo sociale.
Hoffman si batté su molti fronti, ma le sue passioni erano ormai largamente personali, in un ambiente che era drasticamente cambiato sin dalla morte delle controculture degli anni sessanta e settanta.
La psicosi, l'abuso di sostanze stupefacenti e la rottura di relazioni resero la sua vita personale molto disordinata; i media misero in risalto le contraddizioni e le pecche nel suo modo di agire.
Nonostante questo continuò ininterrottamente a praticare il suo attivismo e a cercare di mobilitare gli studenti nei campus universitari.
È il 1987 quando Abbie Hoffman viene arrestato per la quarantaduesima volta, mentre protesta, assieme a una trentina di persone, contro il reclutamento della C.I.A.
all'Università del Massachusetts.
A una riunione dei Sette di Chicago nel 1988, Hoffman si descrisse come "un dissidente americano.
Non credo che i miei obbiettivi siano cambiati sin da quando avevo 4 anni e combattevo con i bulletti a scuola.
" Sofferente di disturbo bipolare, fu trovato morto il 12 aprile 1989 e ufficialmente la sua morte fu registrata come suicidio causato dall'ingestione di una grossa dose di barbiturici.
Non visse abbastanza a lungo per vedere la resurrezione del movimento antagonista e della dissidenza radicale negli anni novanta da parte di una varietà di individui e fondazioni progressiste (movimenti contro la globalizzazione economica).
È l'autore di vari libri tra cui Ruba questo libro (titolo originale: Steal this book), Fuck the system e Revolution for the Hell of It.
Il primo di questi, che negli Stati Uniti vendette 2 milioni di copie, è pubblicato in Italia da Stampa Alternativa.
La vita di Abbie Hoffman è documentata nel film Steal this Movie.
Nel film Forrest Gump viene mostrato un uomo la cui figura allude a Abbie Hoffman, vestito con la sua famosa camicia ricavata da una bandiera americana, che tiene un discorso contro la guerra del Vietnam a Washington davanti a una folla di hippies.
</doc> 
<doc id="23" url="http://it.wikipedia.org/wiki/Adige">
Adige.
Il fiume Adige (ted. Etsch, ladino Adiç, trentino Ades e veneto Adexe) sorge presso il Passo Resia (Reschenpass) nella Alta Val Venosta (Hochvinschgau) in Alto Adige e sfocia nel Mar Adriatico presso Porto Fossone.
È per lunghezza - circa 410 km - il secondo fiume italiano dopo il Po e il 3° per ampiezza di bacino dopo Po e Tevere.
Attraversa le città di Trento, Verona, Cavarzere, Legnago e lambisce Merano, Bolzano e Rovereto.
La valle in cui scorre assume vari nomi: Val Venosta tra la sorgente e Merano, Val d'Adige tra Merano e Rovereto, Vallagarina tra Rovereto e Verona, e quindi Val Padana tra Verona e la foce.
Complessivamente il suo bacino imbrifero è di 12.200 km² (che lo rendono il terzo per ampiezza dopo il Po e il Tevere): di questi ben 7.200 sono in Alto Adige, nel cui territorio scorre per 140 km (oltre 1/3 del suo percorso complessivo), mentre i restanti sono suddivisi tra Trentino e Provincia di Verona.
Il fiume è stato protagonista di alcune devastanti alluvioni, a cominciare dalla rotta della Cucca, la catastrofica alluvione del VI secolo (589 secondo le cronache di Paolo Diacono) che sconvolse l'idrografia del basso Veneto.
Si ha notizia di altri fenomeni di questo tipo in passato: tra i più recenti e gravi ricordiamo le inondazioni del 1882, del 1966 e del 1981.
Nel settembre 1882 il fiume ruppe gli argini in 9 punti tra tra Bolzano e San Michele all'Adige, e inondò la parte nord della città di Trento.
Nel novembre 1966 la città di Trento conobbe la più grande alluvione che la storia ricordi: buona parte della città e circa 5000 ettari di campagna furono sommersi da circa due metri di acqua.
Nel'agosto 1981 gli argini cedettero nei pressi di Salorno che fu sommersa assieme alle campagne circostanti.
Proprio per salvare la città di Verona da possibili inondazioni, nella prima metà del XX secolo fu costruito un tunnel che congiunge l'Adige in località Mori con il lago di Garda e che è in grado di convogliare le acque in eccesso dal fiume al lago.
A causa della notevole differenza di temperatura e qualità delle acque, si fece ricorso al travaso delle acque molto raramente, soltanto ove strettamente necessario.
Il tunnel fu usato infatti soltanto due volte, in occasione delle piene del 1966 e del 2000.
La curiosità è che la sorgente dell'Adige, non è quella visibile al Passo Resia, indicata sulle tabelle, ma è posta qualche metro prima, all'interno di un bunker del Vallo Alpino in Alto Adige, presso lo Sbarramento Passo Resia
</doc> 
<doc id="28" url="http://it.wikipedia.org/wiki/Accordo_De_Gasperi-Gruber">
Accordo De Gasperi-Gruber.
L'Accordo De Gasperi-Gruber(in tedesco Gruber-De-Gasperi-Abkommen), così chiamato secondo gli allora ministri degli esteri italiano (Alcide De Gasperi) e austriaco (Karl Gruber), venne firmato il 5 settembre 1946 a Parigi a margine dell'omonimo trattato.
Tale trattato era stato fortemente caldeggiato dagli Alleati, i quali avevano in precedenza respinto la richiesta austriaca di un referendum popolare in Alto Adige sulla riassegnazione di tale territorio all'Austria (alla quale era appartenuto fino ai trattati di pace della prima guerra mondiale).
Motivo principale alla base di tale trattato, erano le misure nazionalistiche generali e speciali del precedente governo fascista, che avevano avuto ripercussioni particolarmente gravi nei confronti della popolazione di lingua tedesca (alcuni esponenti della quale si dichiaravano peraltro di nazionalità austriaca).
Va notato che il Fascismo operò una vasta campagna per il consolidamento socio-culturale del territorio nazionale, almeno nella mentalità allora in auge, in seno alla quale il noto divieto di utilizzare lingue diverse dalla italiana, o anche solo singole parole di queste (con il famoso parossistico obbligo alla italianizzazione dei cognomi), non poté essere accolto dalle numerose minoranze linguistiche se non come pesantemente oppressivo delle rispettive identità etniche e culturali.
A queste misure, si aggiunsero in Trentino-Alto Adige speciali attenzioni di natura militare e di polizia.
Il mancato rispetto della sostanza di questo trattato (la tutela etnica, culturale ed economica della minoranza tedesca in Alto Adige) da parte dell'Italia, portò nel 1960 alla Risoluzione ONU 1497 e poi un anno dopo alla Risoluzione ONU 1661.
Accordo di Parigi 5 settembre 1946.
1) - Agli abitanti di lingua tedesca della Provincia di Bolzano e quelli dei vicini comuni bilingui della Provincia di Trento saranno garantite una completa uguaglianza di diritti rispetto agli abitanti di lingua italiana, nel quadro delle disposizioni speciali destinate a salvaguardare il carattere etnico e lo sviluppo culturale ed economico del gruppo di lingua tedesca.
In conformità con le disposizioni legislative già in vigore o in procinto d'esserlo agli abitanti di lingua tedesca sarà specialmente concesso: a) l'insegnamento primario e secondario nella loro lingua materna; b) la parità delle lingue italiana e tedesca negli uffici pubblici e nei documenti ufficiali, nonché nelle denominazione topografica bilingue; c) il dritto di ristabilire i cognomi tedeschi che sono stati italianizzati nel corso degli ultimi anni; d) l'uguaglianza di diritti per ciò che concerne l'ammissione nelle pubbliche amministrazioni con lo scopo di raggiungere nell'impiego una proporzione più adeguata tra i due gruppi etnici.
2) - è concesso alle popolazioni delle zone sopramenzionate l'esercizio di un potere legislativo ed esecutivo regionale autonomo, nel quadro del quale queste disposizioni saranno applicate verrà stabilito consultando anche gli elementi locali rappresentativi di lingua tedesca.
3) - Il governo italiano, con lo scopo di stabilire delle relazioni di buon vicinato tra l'Austria e l'Italia, s'impiegherà, in consultazione con il governo austriaco, e entro un anno a partire dalla firma del presente trattato: a) a rivedere, con spirito di equità e con ampia comprensione, la questione delle opzioni di cittadinanza avvenute in seguito agli accordi Hitler-Mussolini del 1939; b) a trovare un accordo per il mutuo riconoscimento della validità di alcuni titoli di studio e diplomi universitari; c) a stabilire una convenzione per la libera circolazione delle persone e dei beni tra il Tirolo del Nord e il Tirolo orientale, sia su ferrovia sia, nella misura più ampia possibile, per strada; d) a concludere degli accordi speciali destinati a facilitare l'espansione del traffico scambi frontaliero e degli scambi locali di determinate quantità di prodotti e merci caratteristiche tra l'Austria e l'Italia.
Firmato da: Gruber e Degasperi (questa, e non la più diffusa ma errata "De Gasperi", è la firma che compare sul trattato)
</doc> 
<doc id="29" url="http://it.wikipedia.org/wiki/Elenchi_di_aziende">
Elenchi di aziende.
La seguente lista, in ordine alfabetico, comprende elenchi degli articoli di Wikipedia su aziende classificate per nazionalità o settore di attività.
Tutti gli articoli sulle aziende sono contenuti ed elencati nella.
</doc> 
<doc id="32" url="http://it.wikipedia.org/wiki/Aziende_tedesche">
Aziende tedesche.
La seguente lista, in ordine alfabetico, comprende aziende operanti o aventi sede in Germania.
</doc> 
<doc id="37" url="http://it.wikipedia.org/wiki/Anni_1950">
Anni 1950.
Gli anni 1950 sono il decennio che comprende gli anni tra il 1950 e il 1959.
</doc> 
<doc id="38" url="http://it.wikipedia.org/wiki/Anni_1960">
Anni 1960.
Gli anni 1960 sono il decennio che comprende gli anni tra il 1960 e il 1969.
In Italia furono noti come gli "anni formidabili"
</doc> 
<doc id="39" url="http://it.wikipedia.org/wiki/Anni_1970">
Anni 1970.
Gli anni 1970 sono il decennio che comprende gli anni tra il 1970 e il 1979.
In Italia, Anni di piombo.
</doc> 
<doc id="40" url="http://it.wikipedia.org/wiki/Anni_1980">
Anni 1980.
Gli anni 1980 sono il decennio che comprende gli anni tra il 1980 e il 1989.
Secondo una definizione di Montanelli, in Italia questi anni sono stati "anni di fango".
</doc> 
<doc id="41" url="http://it.wikipedia.org/wiki/Anni_1990">
Anni 1990.
Gli anni 1990 sono il decennio che comprende gli anni tra il 1990 e il 1999.
Musica.
Dopo questo periodo la musica dance comincerà a subire l'influenza della house lasciando ad essa il posto nelle discoteche.
</doc> 
<doc id="42" url="http://it.wikipedia.org/wiki/Anni_2000">
Anni 2000.
Gli anni 2000 sono il decennio che comprende gli anni tra il 2000 e il 2009.
Musica.
Entra in crisi il Teen Pop, fenomeno musicale tipico degli anni novanta, sia per l'"invecchiamento" delle boy band, sia per la volontà del pubblico di ricercare sound più adulti.
Conosce un grande successo l'R'n'B che fonde le melodie pop con un sound più lento ma anche con la musica rock e disco degli anni 80.
Una delle più grandi interpreti R'n'B a riscuotere successo è Alicia Keys.
Ad inizio decennio si registra un elevato successo dell'house music che prende ora il sopravvento sia sulla musica Techno (molto in auge negli anni '90) che su quella dance e commerciale (che tende a scomparire).
A partire dal 2003, torna in auge il rap, nella sua nuova versione hip hop, anche se limitato a qualche cantante come Eminem.
L'R'n'B si evolve nella "musica d'autore" con una grande attenzione verso i testi, come testimoniato dal trionfo di James Blunt, Gavin DeGraw, Daniel Powter.
Grande successo riscuote il "rock impegnato" (U2, Bob Geldof).
Nel 2007 riscuote grande successo la musica emo, i massimi esponenti possono essere identificati tra i Fall Out Boys o i My Chemical Romance.
In Europa si diffonde l'indie rock, infatti cresce la popolarità di gruppi come Kaiser Chiefs, White Stripes e Strokes.
Negli ultimi anni si è verificato un fenomeno reunion fra le band che in passato hanno ottenuto grande successo, col ritorno di gruppi come Duran Duran, Take That, Spice Girls fra i tanti.
Inizia il declino del compact disc che dal 2000 (record di vendite) vede una fase calante, surclassato dal nuovo formato MP3, che consente di scaricare velocemente i brani musicali da Internet a prezzi molto più bassi rispetto ai dischi condizionali.
La diffusione commerciale dell'Ipod, trasportabile ovunque, in grado di leggere i brani in MP3, consegna definitivamente il CD alla storia.
Italia.
Negli anni seguenti il 2001, il pubblico si mostra fortemente frammentato.
Si assiste al tentativo di importare la musica Teen con la nascita dei Gazosa, mentre riscuotono un grande trionfo il R'n'B e il Pop, che attinge anche alla grande tradizione cantautoriale italiana.
Si impongono definitivamente sia artisti già noti come Laura Pausini, Eros Ramazzotti, Nek sia nuove leve come Tiziano Ferro, Simone Cristicchi e Luca Dirisio, e vengono anche create due girlband in maniera totalmente mediatica tramite il format televisivo Popstars, una delle quali, le Lollipop, riscuote un discreto successo per tutto il 2001, ma poi scompare velocemente.
L'Hip Hop e in generale la musica Rap alterna invece momenti di successo a momenti di flop, mentre le varie band tipiche di questo genere mostrano una certa fatica a rinnovarsi (Fabri Fibra, Articolo 31) e altri come i Gemelli Diversi emigrano al Pop, però artisti nell'underground come kaos ghemon jake la furia mostrano di avere un enorme talento e svalutano sempre di più l'hip hop commerciale.
Il Pop Rock, grazie ai suoi esponenti storici (Luciano Ligabue, Vasco Rossi e Gianna Nannini) continua a raccogliere vendite e successi straordinari.
Ma più che al genere musicale, il pubblico appare più intenzionato ai testi e ai messaggi trasmessi dalle canzoni con grande attenzione ai temi del sociale e del sentimento, favorendo perciò il ritorno del cantautore, figura tipica della nostra musica fra gli anni '60 e gli anni '80, con una nuova poetica figlia del disagio sociale e delle trasformazioni che attraversa la società italiana.
Italia.
Nella Tv Italiana del terzo millennio, si registra una tendenza all'omologazione dei programmi d'intrattenimento televisivo ed una grossa percentuale di televisione spazzatura (estremizzata reality show); a differenza dei decenni passati però, si nota un elevato standard qualitativo delle fiction e dei serial televisivi, da molti giudicate addirittura superiori, in alcuni casi, a quelle cinematografiche per eccellenza.
I principali aspetti sono di seguito elencati: Nuovi format televisivi.
All'inizio del decennio, arrivano in Italia i reality show.
Nato nei Paesi Bassi, il reality propone di isolare un gruppo limitato di persone in una situazione particolare.
Il pubblico, dovrà poi giudicare l'attività dei singoli membri del gruppo e decidere, tramite il televoto chi eliminare e infine chi vincerà.
Il primo reality italiano è un format d'importazione: il Grande Fratello, trasmesso nell'autunno del 2000 su Canale 5, che raccoglie un successo impressionante.
In seguito tutte le reti mobilitarono i propri reality, tra cui La fattoria e lIsola dei Famosi, prevalentemente in format, acquistati all'estero.
Il reality, dopo l'iniziale boom, intorno al 2005-2006 precipita nei consensi dei telespettatori.
Ben presto, i reality vengono accusati di volgarità, oscenità (fanno scalpore le immagini, trasmesse in diretta, di rapporti sessuali fra due concorrenti del Grande Fratello) di esasperare e incoraggiare lo scontro fisico e la violenza.
L'accusa si estende ben presto anche ai talk-show, (i più seguiti Buona Domenica, Uomini e Donne, Amici) ma anche quelli interni a Domenica In accusati di favorire in ogni modo lo scontro e le liti fra coloro che vi discutono.
La signora Franca, moglie del presidente della Repubblica Ciampi, in una celebre intervista, bollerà questi programmi come la "tv deficiente".
Il successo delle fiction.
Le fiction, sceneggiati televisivi che possono appartenere a qualsiasi genere cinematografico (poliziesco, commedia, thriller, horror etc,) conoscono un successo senza precedenti.
La nascita di Sky, del digitale terrestre e diffusione dell'IPTV.
Nel corso del decennio, si registra, per la prima volta nella storia della televisione, un calo costante dei telespettatori.
Il pubblico cerca nuove forme di intrattenimento, fra Internet, il DVD player, che irrompe con prepotenza nelle case, e soprattutto, dall'agosto 2003, la nuova piattaforma satellitare Sky, che passa nel giro di un anno dai tre ai sette milioni di abbonati.
La diffusione del digitale terrestre invece si rivela lenta e poco efficace a causa della cattiva copertura territoriale, causando continui rinvii allo switch-off.
Grande diffusione a fine decennio anche dell'IPTV grazie al progressivo ampliamento delle reti in fibra ottica, e ADSL.
</doc> 
<doc id="43" url="http://it.wikipedia.org/wiki/Anni_1940">
Anni 1940.
Gli anni 1940 sono il decennio che comprende gli anni tra il 1940 e il 1949.
</doc> 
<doc id="44" url="http://it.wikipedia.org/wiki/Anni_1930">
Anni 1930.
Gli anni 1930 sono il decennio che comprende gli anni tra il 1930 e il 1939.
Arte.
Nell'architettura del Razionalismo italiano predomina il neoclassicismo semplificato di Marcello Piacentini.
</doc> 
<doc id="45" url="http://it.wikipedia.org/wiki/Anni_1920">
Anni 1920.
Gli anni 1920 sono il decennio che comprende gli anni tra il 1920 e il 1929.
1929.
Firma dei Patti Lateranensi, il concordato tra lo Stato della Chiesa (ora Città del Vaticano) e Stato Italiano.
1921. coco Chanel assieme ad Ernest Beaux crearono lo storico profumo Chanel n°5
</doc> 
<doc id="46" url="http://it.wikipedia.org/wiki/Anni_1910">
Anni 1910.
Gli anni 1910 sono il decennio che comprende gli anni tra il 1910 e il 1919.
</doc> 
<doc id="47" url="http://it.wikipedia.org/wiki/Anni_1900">
Anni 1900.
Gli anni 1900 sono il decennio che comprende gli anni tra il 1900 e il 1909.
1903.
19 aprile 1903: a Galatina (Lecce) si registra la rivolta dei contadini, sfruttati e malpagati.
Assaltano il Municipio e l'Ufficio Postale.
I carabinieri intervengono senza riuscire a sedare la sommossa, purtroppo uno di questi impaurito spara sui rivoltosi.
Ciò scatena la reazione anche degli altri carabinieri i quali esplodono ben 40 colpi lasciando a terra 2 morti e trenta feriti.
Le vittime erano: Gorgone Angelo e Lisi Oronzo detto "Penna".
giuseppe serra 1903.
Galatina 19 aprile 1903: in seguito ad una rivolta dei contadini, i carabinieri intervenuti per sedare la sommossa sparano sui rivoltosi lasciando sul suolo 2 morti e 30 feriti.
I caduti sono Angelo Gorgone e Lisi Oronzo detto "Penna".
Questa è da ritenere la prima rivolta contro i latifondisti dell'epoca e fu contagiosa in tutto il Salento- Nel 1906 fu concordato il primo contratto di lavoro che prevedeva 12 ore di lavoro compresa in esse un'ora e mezza di pausa e una paga settimanale pari a lire 1,5 giornaliera per gli uomini e 0,50 per le donne.
</doc> 
<doc id="50" url="http://it.wikipedia.org/wiki/Anni_1870">
Anni 1870.
1870.
Il 20 settembre i bersaglieri aprono una breccia in Porta Pia a Roma ed entrano nella città.
Lo stato pontificio cessa di esistere.
</doc> 
<doc id="58" url="http://it.wikipedia.org/wiki/Astronauti">
Astronauti.
Di seguito la lista, divisa per stato di appartenenza, degli astronauti.
La lista, aggiornata al 10 giugno 2007, contiene 489 nomi: 29 delle persone elencate non sono astronauti secondo la definizione utilizzata dalla Fédération Aéronautique Internationale: Regno Unito.
Colin Michael Foale, che fece il suo primo volo nel 1992 ha anche la cittadinanza statunitense ed è elencato fra gli astronauti USA.
USA.
L'iraniano Anousheh Ansari ha anche cittadinanza statunitense, ma è menzionato alla sezione Iran.
</doc> 
<doc id="82" url="http://it.wikipedia.org/wiki/Alfred_Nobel">
Alfred Nobel.
La pronuncia svedese del cognome è [nɔ'bɛl]: esso si legge cioè con l'accento sulla vocale "-e-".
È noto per essere stato l'inventore della dinamite e l'ideatore del Premio Nobel.
Discendente di Olof Rudbeck, scienziato e scrittore svedese del XVII secolo (secolo in cui la Svezia era fra le nazioni più potenti del Nord-Europa), nacque in un'agiata famiglia di ingegneri, Nobel ricevette un'istruzione privata in Russia, dove la sua famiglia si trasferì quando era giovanissimo.
Nel 1867 inventò la dinamite, riuscendo a far assorbire la nitroglicerina da una polvere inerte in modo da renderla maneggiabile.
La sua avveduta gestione della scoperta gli consentì in breve tempo di aprire società e laboratori in una ventina di paesi fra cui uno dei più grandi stabilimenti di produzione in Italia ad Avigliana (TO).
Assommò la disponibilità di circa 350 brevetti, rendendo il suo gruppo finanziario uno fra i più potenti del pianeta.
Ma l'apice del successo coincise con un evento tragico: durante un esperimento esplosivo in una delle sue fabbriche, morì il fratello, e il padre che assisteva all'esperimento, perse le gambe.
Nobel ebbe anche delle velleità letterarie, scrisse infatti un certo numero di poesie e drammi, e pensò anche di dedicarsi esclusivamente a questa attività.
Il 27 novembre del 1895, sottoscrisse il suo famoso testamento, con il quale istituiva quei riconoscimenti che oggi sono noti come Premi Nobel.
Un anno più tardi morì per una emorragia cerebrale nella sua casa sulla Riviera Ligure.
Si ipotizza che Nobel istituì il famoso premio omonimo proprio perché si era accorto della terrificante potenza distruttiva della sua invenzione e in qualche modo volle rimediare al "danno" fatto con la premiazione dei personaggi che si erano distinti nelle discipline che in qualche modo sensibilizzano e aiutano l'uomo a vivere in modo più piacevole la propria vita.
</doc> 
<doc id="83" url="http://it.wikipedia.org/wiki/Sport_individuali">
Sport individuali.
Elenco, in ordine alfabetico, di alcune delle principali attività sportive prevalentemente individuali; alcune di queste specialità, naturalmente, possono rientrare a pieno titolo anche negli sport di squadra:
</doc> 
<doc id="93" url="http://it.wikipedia.org/wiki/Anni_1410">
Anni 1410.
Eventi, invenzioni e scoperte.
1415 - Insperata vittoria inglese nei pressi di Agincourt.
Un tassello importante nello scenario della Guerra dei Cent'Anni.
</doc> 
<doc id="122" url="http://it.wikipedia.org/wiki/Anni_1180">
Anni 1180.
Personaggi.
Ultimo periodo dell'attività letteraria di Chrétien de Troyes.
Terminati Il Cavaliere della Carretta e Il Cavaliere del Leone, compone Perceval o il racconto del Graal, rimasto incompiuto alla sua morte (1190 cca.
).
</doc> 
<doc id="140" url="http://it.wikipedia.org/wiki/Austria">
Austria.
L'Austria (tedesco: Österreich; denominazione ufficiale: Repubblica d'Austria, Republik Österreich) è uno stato dell'Europa centrale, costituito da una federazione di nove stati.
L'Austria è una democrazia parlamentare (sebbene sia, de jure, una repubblica semipresidenziale), entrò a fare parte dell'ONU nel 1955 e 40 anni dopo, nel 1995, aderì all'Unione europea (UE).
Confina con: Svizzera e Liechtenstein ad ovest, Italia e Slovenia a sud, Ungheria e Slovacchia ad est e Germania e Repubblica Ceca a nord.
La lingua ufficiale è il tedesco.
Storia.
Anticamente abitata dai Celti e dagli Illiri nella parte orientale; l'avanzata dei Celti ridusse sensibilmente la presenza degli Illiri che ripararono principalmente sulle coste adriatiche.
Fu conquistata da Romani e per secoli fece parte dell'Impero romano.
Longobardi, Ostrogoti, Bavari e Franchi ne occuparono il territorio che fu germanizzato.
L'Austria finì sotto il dominio dei Babenberg dal X al XIII secolo.
I Babenberg vennero quindi scalzati dagli Asburgo, la cui linea continuò a governare l'Austria fino al XX secolo.
Dopo l'abolizione del Sacro Romano Impero nel 1806, venne fondato l'Impero Austriaco, che venne trasformato nel 1867 nella doppia monarchia dell'Austria-Ungheria.
L'impero venne diviso in diversi stati indipendenti dopo la sconfitta delle Potenze Centrali nella prima guerra mondiale, portando l'Austria ad ottenere la forma odierna.
Nel 1918 l'Austria divenne una repubblica, che mantenne istituzioni democratico-rappresentative fino al 1934, quando il cancelliere Engelbert Dollfuß stabilì la dittatura.
L'Austria venne annessa alla Germania Nazista nel 1938 (il cosiddetto Anschluss).
Alla fine della seconda guerra mondiale, dopo la sconfitta nazista, l'Austria venne occupata dagli Alleati fino al 1955, quando la nazione divenne nuovamente una repubblica indipendente, a condizione che rimanesse neutrale.
Comunque, dopo il collasso del comunismo, in Europa Orientale, l'Austria venne sempre più coinvolta nelle questioni europee, e, nel 1995, entrò a far parte dell'Unione europea, e, nel 1999, della zona dell'Euro.
Morfologia.
L'Austria è montuosa per il 70.5%.
L'occidente e il meridione del paese sono costituiti dalle Alpi austriache che ne fanno una meta sciistica di fama mondiale.
Il monte più alto è il Grossglockner (3798 m) nella catena degli Alti Tauri.
Il territorio a nord ed est, maggiormente popolato, è di tipo collinare.
Altre zone presentato un territorio misto.
Idrografia.
Il Danubio è austriaco tra Passau (Germania) e Bratislava, capitale della Slovacchia, bagna Linz, la cittadina tristemente famosa di Mauthausen, la capitale Vienna; riceve in Austria i seguenti affluenti: Inoltre appartengono all'Austria una piccola parte del lago di Costanza diviso tra Austria, Germania e Svizzera (Bodensee in tedesco), e quasi tutto il lago di Neusiedl (Neusiedler See in tedesco, Fertö-tò in ungherese) diviso con l'Ungheria.
Clima.
Gli inverni sono rigidi e generalmente molto nevosi, specialmente a ridosso della catena alpina.
La stagione più piovosa è l'Estate, durante la quale comunque non sono infrequenti temperature molto elevate.
Popolazione.
Circa il 90% della popolazione austriaca è di provenienza bavarese, il restante 10% proviene principalmente dalle nazioni circostanti: ungheresi (che sono fluiti durante l'impero austro-ungarico) e slavi.
Gli stati federali di Carinzia e Stiria ospitano una significativa minoranza slovena di circa 18.000 membri, nello stato di Burgenland ci sono una minoranza croata e ungherese.
L'Austria, composta da 9 stati, è caratterizzata dalla distribuzione poco omogenea della popolazione.
La densità demografica è bassa nelle regioni alpine, mentre nelle valli del Danubio ci sono maggiori concentrazioni.
Circa un quinto della popolazione totale si concentra nell'area urbana di Vienna, mentre altre città sono di piccole dimensione e a stento raggiungono i 200.000 abitanti.
Ancora elevata è la percentuale di popolazione che vive nei villaggi rurali.
Da alcuni decenni la popolazione austriaca non aumenta più e tende a un progressivo invecchiamento.
È rilevante la presenza di lavoratori stranieri, provenienti soprattutto dall'area balcanica e dalla Turchia, anche se gli immigrati hanno avuto difficoltà ad integrarsi nell'area austriaca.
Etnie.
Austriaci 91%, Serbi e Montenegrini 1,5%, Turchi 1,5%, Bosniaci 1,5%, Tedeschi 1%, Croati 1%, altri 2,5% Religione.
Più di tre quarti degli austriaci sono cattolici.
Altre religioni importanti sono quella protestante-luterana e l'islam.
Gli ebrei hanno vissuto nell'area che ora forma la Repubblica Austriaca per secoli.
Una gran parte della comunità ebraica austriaca emigrò durante gli anni '30, e molti di quelli che restarono vennero uccisi durante l'Olocausto.
Nel 1930, l'Austria ospitava almeno 100.000 ebrei.
Oggi, le stime parlano di una comunità ebraica piccola ma in espansione, compresa tra le 10.000 e le 20.000 persone.
In cifre la popolazione è così composta: 68.5% cattolici, 4.7% protestanti, 3.5% musulmani (in gran parte immigrati dai paesi islamici), 17.1% atei, 6.2% altro.
Lingue.
La lingua ufficiale, il tedesco, è parlata da quasi tutti i residenti.
La natura montagnosa del terreno ha portato allo sviluppo di numerosi dialetti, che appartengono tutti al gruppo austro-bavarese, con l'eccezione di un dialetto che appartiene al gruppo dei dialetti alemanni.
Esiste inoltre un distinto standard grammaticale per il tedesco austriaco, con alcune significative differenze rispetto al tedesco parlato in Germania.
Suddivisioni storiche e amministrative.
L'Austria è composta da 9 stati federati (tedesco: Bundesland, plurale: Bundesländer) a loro volta suddivisi in 84 distretti (Bezirk plurale Bezirke) e 15 città a statuto autonomo (Statutarstadt, plurale Statutarstädte).
Gli 84 distretti sono suddivisi in 2381 comuni (Gemeinde, plurale Gemeinden) Città principali.
Le città principali sono la capitale Vienna e i capoluoghi dei vari Bundesländer: St. Pölten, Linz, Salisburgo, Innsbruck, Bregenz, Klagenfurt, Graz ed Eisenstadt.
Istituzioni.
Il capo di stato è un presidente federale (tedesco: Bundespräsident), egli viene votato ogni 6 anni direttamente dalla popolazione.
Il presidente a sua volta nomina il cancelliere federale (nella scelta può essere abbastanza libero, deve però prendere in considerazione la maggioranza del consiglio nazionale), tradizionalmente il capo del principale partito risultante dalle elezioni per il parlamento.
Il parlamento austriaco consiste di due camere, il Bundesrat, che consiste di 64 rappresentanti degli stati, a seconda della popolazione, e il Nationalrat, che ha 183 membri eletti direttamente.
Forze armate.
Le Forze armate austriache sono nate nel 1955 in seguito all'indipendenza della Seconda repubblica austriaca.
Contano 30.000-40.000 uomini e hanno una mobilitazione di 120.000 uomini.
Politica interna.
Il Parlamento è bicamerale ed è costituito dal Nationalrat(dieta nazionale) e dal Bundesrat(dieta federale).
Dopo tre decenni di partecipazione social-democratica (SPÖ) al governo, nel 2000 venne formata una coalizione di destra, consistente del conservatore Partito Popolare (ÖVP) e dal Partito della Libertà, di destra (FPÖ).
Comunque, dopo qualche tumulto interno sulla politica e la leadership del partito, il Cancelliere Federale Wolfgang Schüssel (ÖVP) annunciò il 9 settembre 2002 che si sarebbero tenute elezioni generali anticipate per la fine di novembre.
Il 28 febbraio 2003, la coalizione tra ÖVP ed FPÖ venne continuata, sempre con Wolfgang Schüssel (ÖVP) come Cancelliere Federale.
Il suo Vice Cancelliere fu Herbert Haupt (FPÖ) fin quando non venne rimpiazzato da Hubert Gorbach (FPÖ) il 20 ottobre 2003.
In precedenza lunghissimi colloqui ("Sondierungsgespräche") si svolsero tra l'ÖVP e gli altri maggiori partiti: FPÖ, SPÖ e Verdi.
Nelle elezioni del 1 ottobre 2006, l'SPÖ vinse (35,34% dei voti).
L'attuale Dieta Nazionale austriaca (183 seggi) è così composta: Economia.
L'Austria, con la sua economia di mercato ben sviluppata e la sua alta qualità della vita, è strettamente legata alle altre economie dell'Unione europea, specialmente a quella tedesca.
La lenta crescita della Germania e del resto del mondo ha influenzato l'Austria, rallentandone l'incremento.
Si allevano bovini e si coltivano barbabietole da zucchero, cereali e alberi da frutta.
Particolarmente sviluppata è la coltura delle viti con cui si fanno degli ottimi vini leggerissimi.
Letteratura.
Tra gli scrittori austriaci più noti vi sono Franz Grillparzer, Joseph Roth, Johann Nestroy, Robert Musil, Karl Kraus, Friedrich Torberg, Felix Mitterer, Thomas Bernhard e Peter Handke tra gli scrittori moderni e contemporanei vanno menzionati Bertha von Suttner, vincitrice del premio Nobel per la pace nel 1905 e Elfriede Jelinek, Premio Nobel per la letteratura nel 2004.
Televisione.
ORF (Österreichischer Rundfunk) è la radiotelevisione nazionale austriaca, nata nel 1975.
L'ORF ha un ruolo predominante nei media austriaci: infatti l'Austria è stato uno degli ultimi paesi europei, a parte l'Albania, a permettere trasmissioni televisive private.
Collabora con la televisione pubblica tedesca ARD e ZDF.
I programmi televisivi ORF 1 e ORF 2 si ricevono anche in Alto Adige, dove viene trasmesso un notiziario regionale, Südtirol Heute.
Le reti che formano ORF sono 6 reti radio e 4 canali televisivi.
Sport.
Per la sua posizione sulle Alpi, l'attività sportiva più diffusa nel paese è lo sci alpino, seguita dal calcio e dal ciclismo.
L'Austria può vantare molti grandi campioni di sci alpino, come Toni Sailer, Franz Klammer, Hermann Maier, Annemarie Moser-Pröll e Anita Wachter.
Personaggi celebri.
L'Austria ha molti scrittori da vantare, in campo culturale e soprattutto letterario, tra i quali: Joseph Roth, Robert Musil, Leo Perutz, Arthur Schnitzler, Stefan Zweig ed Elfriede Jelinek.
L'Austria è stata anche la patria di diversi famosi compositori come Joseph Haydn, Wolfgang Amadeus Mozart, Franz Schubert, Anton Bruckner, Johann Strauß, padre e Johann Strauß, figlio; oltre ai membri della seconda scuola viennese come Arnold Schönberg, Anton Webern, e Alban Berg.
Tra gli austriaci famosi si annoverano i fisici Ludwig Boltzmann, Erwin Schrödinger, Hermann Bondi; i filosofi Ludwig Wittgenstein e Karl Popper, il matematico Kurt Gödel, il biochimico Max Perutz; l'economista Joseph Schumpeter, nonché il padre della psicoanalisi, Sigmund Freud, e Konrad Lorenz, il fondatore dell'etologia.
È inoltre la nazione natale di Arnold Alois Schwarzenegger attuale Governatore della California (2007).
Trasporti.
La rete autostradale austriaca non è molto estesa, anche a causa del territorio alpino su cui si sviluppa il paese.
In particolare non esiste una trasversale Est-Ovest, ma quattro direttrici Nord-Sud che collegano il paese con i principali stati confinanti (Italia, Germania e Slovenia).
Ne consegue che alcune regioni contigue, come il Tirolo del Nord, il Salisburghese e il Tirolo orientale, non sono collegate tra di loro per mezzo di strade a scorrimento veloce.
Per circolare sulle autostrade austriache è necessario munirsi di una vignetta disponibile segnatamente presso le stazioni di rifornimento.
Il contrassegno esiste in tre versioni: per 10 giorni, due mesi o annuale.
Mass media.
L'ente televisivo austriaco (ORF) gode di un forte monopolio soprattutto nel campo dell'emittenza televisiva.
Le due emittenti ORF1 e ORF2 sono state per lungo tempo gli unici programmi nazionali disponibili nel paese.
Solo di recente, con l'avvento della liberalizzazione del settore, sono nate le prime televisioni private.
Per ovviare a questa situazione, alcune emittenti tedesche hanno potuto aggirare la questione proponendo delle "finestre" austriache sui programmi satellitari (in particolare SAT.1, RTL e PRO7).
Il primo programma pubblico, ORF1, presenta una programmazione generalista.
Esso collabora con le consorelle svizzera e germanica (SF e ARD) per la produzione di alcuni programmi che vengono trasmessi a reti unificate nell'area germanofona.
La programmazione di ORF2 offre in particolare dei notiziari regionali trasmessi dai 9 Länder che compongono l'Austria, oltre ad un'edizione specialmente concepita per la provincia autonoma italiana dell'Alto Adige.
</doc> 
<doc id="141" url="http://it.wikipedia.org/wiki/Accordi_di_Schengen">
Accordi di Schengen.
Con gli accordi di Schengen si fa riferimento a un trattato che coinvolge sia alcuni Stati membri dell'Unione europea sia stati terzi.
Gli accordi, inizialmente nati al di fuori della normativa UE, ne divennero parte con il Trattato di Amsterdam, e vennero integrati dal Trattato sull'Unione europea (meglio noto come Trattato di Maastricht).
Gli stati membri che non fanno parte dell'"area Schengen" (nome con cui i paesi membri del trattato in questione indicano l'insieme dei territori su cui il trattato stesso è applicato) sono il Regno Unito e l'Irlanda, in base a una clausola di opt-out.
Gli stati terzi che partecipano a Schengen sono Islanda, Norvegia e Svizzera: un totale di 28 stati europei aderisce quindi allo Spazio Schengen.
Fra questi, quattro (Cipro, Svizzera, Romania e Bulgaria) non hanno ancora attuato nella pratica tutti gli accorgimenti tecnici necessari per aderire all'area Schengen, e pertanto, in via provvisoria, mantengono tuttora i controlli alla frontiera.
Si può definire Schengen come una cooperazione rafforzata all'interno dell'Unione europea.
Storia.
Gli accordi vennero firmati il 14 giugno 1985 a Schengen, cittadina del Lussemburgo, inizialmente da solo cinque Stati membri della allora CEE, vista l'impossibilità di giungere ad un accordo sulla libera circolazione delle persone in sede CEE: Belgio, Francia, Lussemburgo, Germania e Paesi Bassi.
Dopo il primo accordo tra i cinque paesi fondatori, è stata elaborata una convenzione, firmata il 19 giugno 1990 ed entrata in vigore nel 1995.
Successivamente vi aderirono altri stati dell'Unione europea: l'Italia (il 27 novembre 1990), il Portogallo e la Spagna (entrambi il 25 giugno 1992), la Grecia (il 6 novembre 1992), l'Austria (il 28 aprile 1995).
Dal 19 dicembre 1996 i contenuti degli accordi vengono applicati anche a due Stati (Norvegia e Islanda) non facente parte dell'Unione europea, in quanto questi facevano parte dell'Unione nordica che prevedeva norme simili per i paesi scandinavi, tre dei quali facevano ormai parte dell'Unione europea.
Con l'approvazione del referendum del 5 giugno 2005, anche la Svizzera, che non fa parte dell'Unione europea, entra a far parte dell'area Schengen.
I nuovi paesi membri UE dal 2004 e dal 2007 sono obbligati ad entrare nello spazio Schengen, ma per due motivi l'accordo non è ancora entrato in vigore: gli altri paesi UE hanno ottenuto un periodo transitorio prima di avviare la libera circolazione delle persone, inoltre i nuovi paesi membri devono dotarsi di tutte le infrastrutture adeguate ad implementare il sistema di informazione Schengen.
Il Regno Unito e la Repubblica d'Irlanda non hanno aderito al Trattato di Schengen per svariati motivi: Organismi.
La cooperazione intergovernativa era gestita da un Comitato Esecutivo, dotato di Segretariato.
La firma del Trattato di Amsterdam nel 1997 ha portato all'integrazione degli accordi di Schengen nell'Acquis comunitario, attraverso un protocollo addizionale.
Dal 1 maggio 1999 quindi il Consiglio dell'Unione europea è subentrato al comitato esecutivo istituito dagli accordi di Schengen.
Dal 1999 quindi, gli Stati che divengono membri dell'Unione europea sono vincolati a recepire nella totalità l'acquis di Schengen, sebbene le sue disposizioni vengano applicate gradatamente.
In Italia l'organo preposto al controllo sull'attuazione dell'accordo di Schengen è il Comitato parlamentare di controllo sull'attuazione dell'accordo di Schengen, di vigilanza sull'attività di Europol, di controllo e vigilanza in materia di immigrazione.
Entrata in vigore.
L'entrata in vigore di questi accordi è stata graduale, in quanto dovevano essere rispettati da parte degli Stati aderenti precisi requisiti sia normativi che tecnici.
Il 21 dicembre 2007 sono entrati nello spazio Schengen nove dei dieci paesi entrati nella UE nel 2004 (resta fuori Cipro).
A partire da tale data sono stati rimossi i controlli di frontiera terrestri e marittimi, quelli negli aeroporti di tali paesi, però, potranno essere mantenuti fino al 28 marzo 2008, dopodiché dovranno essere comunque rimossi.
Tale proroga è stata concessa per dar modo di riorganizzare gli scali aerei.
L'eliminazione di ogni controllo di dogana sarà oggetto di ulteriori determinazioni dei ministri degli interni dei paesi UE.
All'appello mancheranno ancora Romania e Bulgaria entrati nell'Unione europea nel 2007.
La Svizzera, che non fa parte dell'Unione Europea, dovrebbe entrare il 1° novembre 2008, dopo i campionati di calcio europei.
Islanda e Norvegia non fanno parte dell'Unione Europea, ma insieme a Danimarca, Finlandia e Svezia fanno parte dell'Unione nordica dei passaporti che aderisce allo spazio Schengen.
Deroghe.
Uno stato membro di Schengen può sospendere l'uso del tratto per un limitato periodo, ma deve seguire una certa procedura; solitamente si ricorre quando uno stato vuole rafforzare le misure di sicurezza nel caso esso ospiti importanti eventi.
Critiche.
Le critiche maggiori al funzionamento di Schengen sono le seguenti:
</doc> 
<doc id="142" url="http://it.wikipedia.org/wiki/Arti">
Arti.
Al termine arti si possono attribuire più significati:
</doc> 
<doc id="195" url="http://it.wikipedia.org/wiki/Anni_410">
Anni 410.
Eventi, invenzioni e scoperte.
Primo sacco di Roma da parte dei Visigoti guidati da Alarico e il fratello Ataulfo
</doc> 
<doc id="235" url="http://it.wikipedia.org/wiki/Anno_0">
Anno 0.
La locuzione anno zero è usata spesso in cronologia per indicare l'inizio di un'era, anche se il più delle volte non è previsto esplicitamente un anno indicato dal numero zero.
È usata inoltre in senso esteso, nel senso di ricominciare da zero, per esempio nel titolo del film Germania anno zero di Roberto Rossellini o nel recente programma televisivo Anno Zero di Michele Santoro.
L'anno 0 nella cronologia dell'era cristiana.
L'anno 0 dell'era cristiana non è previsto nella cronologia degli storici, che passa direttamente dall'anno 1 avanti Cristo all'anno 1 dopo Cristo.
È viceversa previsto dalla cronologia degli astronomi, introdotta dall'astronomo francese Jacques Cassini, figlio di Gian Domenico Cassini, nel Settecento.
Secondo questa cronologia l'anno 0 è l'anno 1 a.C. degli storici, l'anno -1 è l'anno 2 a.C. degli storici e così via.
Per gli anni dopo Cristo non vi sono differenze tra le due notazioni.
L'anno 0 è inoltre previsto dallo standard cronologico ISO 8601, che riprende di fatto la cronologia astronomica.
Per evitare confusioni, gli anni contati astronomicamente vanno indicati algebricamente con il segno meno, quelli contati secondo gli storici con il suffisso a.C. (o AC): avanti Cristo.
Dunque è formalmente scorretto scrivere -1 per indicare l'anno 2 a.C.
La notazione astronomica è indubbiamente più razionale per i calcoli: si pensi al calcolo degli anni passati tra il 1 gennaio -9 (10 a.C.) e il 1 gennaio +10 (10 d.C.).
Sono ovviamente 19 anni, non 20 come potrebbe suggerire la notazione degli storici.
Nonostante ciò, la cronologia degli storici si è affermata come quella di gran lunga più usata e non solo nei libri di storia.
La cronologia degli astronomi non è comunque abbandonata e viene usata per la datazione di eclissi e altri eventi astronomici dell'antichità, come fa, ad esempio, la NASA.
Nei calendari è rimasto quindi l'uso comune di omettere l'anno zero quando si estende la datazione a periodi precedenti a quelli della loro introduzione o comunque al periodo preso come riferimento per l'inizio della datazione: così nel Calendario Gregoriano prolettico e nel Calendario Giuliano prolettico.
L'anno 0 e la nascita di Gesù Cristo.
Tradizionalmente, l'anno zero dell'era cristiana è l'anno della nascita di Gesù.
Più precisamente, intorno al 523 il monaco Dionigi il Piccolo calcolò che l'anno 1 dell'era cristiana era quello che iniziava la settimana dopo il 25 dicembre dell'anno 753 dalla fondazione di Roma (aUc: ab Urbe condita).
In realtà, la cronologia di Dionigi il Piccolo entrò in uso solo tra l'VIII e il X secolo, quando fu adottata dalla chiesa di Roma.
L'uso dell'era cristiana anche per gli anni prima di Cristo è molto più recente.
Il calcolo di Dionigi era quasi certamente sbagliato e, d'altra parte, i documenti storici non sono sufficienti a stabilire con esattezza la data di nascita di Gesù.
L'unico elemento di qualche valore è il riferimento che i Vangeli fanno ad Erode il Grande a proposito della strage degli innocenti.
Essendo Erode morto nell'anno 4 a.C. (anno -3), la nascita di Gesù dovrebbe essere anteriore a quest'anno.
Ovviamente calendario ed era cristiana sono rimasti quelli tradizionali, essendo impensabile di rivoluzionare un conteggio degli anni ormai divenuto di uso quasi universale, anche nei paesi estranei alla tradizioni cristiane.
L'anno 0 e l'inizio di secoli e millenni.
Il problema dell'esistenza dell'anno 0 è stato al centro di molte discussioni in occasione dell'avvento del III millennio (per poterne stabilire l'inizio esatto: 1 gennaio 2000 o 1 gennaio 2001).
In realtà, non vi sono reali connessioni logiche tra le due questioni, trattandosi in entrambi i casi di semplici convenzioni.
La Chiesa cattolica non ha fatto altro che ribadire la convenzione tradizionale nello stilare il calendario delle celebrazioni sacre - in occasione del Giubileo 2000 - per l'avvento del III millennio: tali celebrazioni sono avvenute alla fine del mese di dicembre 2000, perché il primo giorno del nuovo millennio è stato considerato il 1 gennaio 2001.
La stessa lettera apostolica per le celebrazioni del Giubileo era intitolata Tertio millennio adveniente, usando un participio presente (adveniente, cioè "approssimandosi" il terzo millennio), in quanto non era ancora arrivato.
</doc> 
<doc id="248" url="http://it.wikipedia.org/wiki/Anni_1630">
Anni 1630.
Eventi, invenzioni e scoperte.
la letteratura aspira a meravigliare con effetti nuovi e sorprendenti cambia il rapporto tra scrittore e pubblico
</doc> 
<doc id="256" url="http://it.wikipedia.org/wiki/Albanella">
Albanella.
Il termine è usato anche, nella distorsione in lingua ligure per definire il nome dell'arbanella.
</doc> 
<doc id="258" url="http://it.wikipedia.org/wiki/Anatra">
Anatra.
Fauna (Fauna italiana) - Uccelli - Uccelli acquatici - Anseriformes - Anatidi Anatra è il nome comune di parecchi uccelli acquatici, generalmente migratori, della famiglia degli Anatidi e in particolar modo del genere Anas.
L'anatra domestica è una specie selezionata, probabilmente derivata dal germano reale e altre specie anche americane.
Con anatra selvatica solitamente si intende il germano reale.
Le volpoche (Tadornini) hanno i colori e il comportamento delle anatre, ma la forma di oche (vedasi volpoca e casarca).
Elenco delle anatre presenti in Europa e nell'area mediterranea: Le anatre nella cultura.
L'anatra è un animale piuttosto comune nella letteratura e nell'arte, spesso antropomorfizzato.Fra gli esempi più celebri possiamo ricordare:
</doc> 
<doc id="259" url="http://it.wikipedia.org/wiki/Adam_Smith">
Adam Smith.
Adam Smith viene considerato unanimemente il primo degli economisti classici, sebbene non sia facile individuare con precisione la fine del mercantilismo e l'inizio dell'età classica, poiché per un certo periodo ci fu una certa sovrapposizione tra le due correnti di pensiero.
Spesso Smith è stato definito il padre della scienza economica.
In effetti, nonostante molti precursori dell'economia classica avessero prodotto singole tessere o parti dell'intero mosaico, nessuno di essi fu in grado di fornire in un'unica opera di quadro generale delle forze che determinassero la ricchezza delle nazioni, delle politiche economiche più appropriate per promuovere la crescita e lo sviluppo e del mondo in cui milioni di decisioni economiche prese autonomamente vengano effettivamente coordinate tramite il mercato.
L'opera più importante di Smith è intitolata Indagine sulla natura e le cause della ricchezza delle nazioni (1776).
L'opera di Adam Smith chiude il periodo dei mercantilisti, da lui così definiti e criticati, dando avvio alla serie di economisti classici superando i concetti definiti dai fisiocratici.
La ricchezza delle nazioni, pubblicata nel 1776 diventa il testo di riferimento per tutti gli economisti classici del XVIII e XIX secolo come David Ricardo, Thomas Robert Malthus, Jean-Baptiste Say, John Stuart Mill.
Questi o ne ripresero il contenuto per elaborare le proprie posizioni, anche divergenti fra di loro, o la criticarono alla ricerca di nuove vie.
La ricchezza delle nazioni è però anche un importante libro di storia economica in quanto vengono descritte le trasformazioni dell'economia inglese del tempo.
La concezione di Smith a proposito dello scopo della scienza economica segue quella dei mercantilisti, tendente alla speigazione della natura e delle cause della ricchezza delle nazioni.
In termini moderni si direbbe che Simth fu un teorico della macroeconomia interessato alle forze che determinano la crescita economica, anche se le forze che Smith erano ben più ampie rispetto alle zone oggi analizzate dalla moderna economia, infatti il suo modello economico è ricco di considerazioni di tipo politico, sociologico e storico.
Pensiero filosofico ed economico.
Il pensiero di Smith trae origini da differenti fonti mediate dall'insegnamento di Fancis Hutcheson il quale già cercò di sintetizzare la legge e il diritto naturale di Ugo Grozio, l'empirismo di John Locke e l'idea tipica dei filosofi scozzesi secondo la quale l'uomo è mosso dalle passioni più che dalla ragione.
Adam Smith realizza una sintesi personale di queste influenze, alle quali si aggiungono gli influssi di David Hume - che Smith conobbe personalmente e con il quale intrattenne lunghi contatti -, dei filosofi francesi del XVIII secolo come Jean-Jacques Rousseau e Montesquieu, dei fisiocratici e di Turgot, conosciuti durante il suo viaggio in Francia.
Il pensiero di Adam Smith non si limita però ad una sintesi delle differenti correnti di pensiero esistenti: il suo merito è di avere apportato argomenti e tesi nuove, differenziandosi dagli insegnamenti di Francis Hutcheson anche per aspetti fondamentali.
Dell'opera di Adam Smith è stata fornita un'interpretazione basata sulla netta separazione fra la Teoria dei sentimenti morali e la La ricchezza delle nazioni.
Hanno seguito questa via autori tedeschi, che parlano di "Das Adam Smith Problem", come Bruno Hildebrand e Knies, ma anche Buckle, Jakob Viner e Louis Dumont secondo i quali nel primo libro l'analisi porterebbe sui sentimenti altruisti mentre nel secondo si tratterebbe di comportamenti egoisti.
Più recentemente grazie ad una rivalutazione della Teoria dei sentimenti morali e del principio di simpatia ivi incluso da parte di autori come A.
L. Macfie, Andrew Skinner e Donald Winch, si sostiene l'unità di pensiero di Adam Smith che, occorre ricordarlo, alla fine della sua vita riprese in mano la Teoria dei sentimenti morali per un'ulteriore revisione.
Il principio di simpatia è quindi un elemento basilare anche della mano invisibile.
La "metodologia" smithiana è essenzialmente fondata sulla diffidenza verso l'idea di rigide leggi naturali da svelare (contrapponendo l'idea di sistemi filosofici come invenzioni dell'immaginazione) e sulla complessità delle motivazioni all'origine dei comportamenti umani, entrambi aspetti caratteristici dell'illuminismo scozzese che l'ha formato.
Principio di simpatia.
La formazione del giudizio morale è oggetto di discussione della filosofia morale, tema con il quale anche i filosofi del XVIII secolo si sono confrontati.
In modo assai generico, si identificano due correnti: una prima che fonda il giudizio morale sulla ragione (Locke) e una seconda che ne ricerca le origini nelle passioni e nei sentimenti umani (Hume).
Il dibattito verte anche sulla presenza innata del senso morale o la sua assimilazione dopo la nascita quale elemento culturale.
Seguendo l'approccio basato sui sentimenti, Adam Smith descrive nella Teoria dei sentimenti morali appunto, un sistema morale fondato sul principio di simpatia che comporta l'immedesimazione nelle passioni e nei sentimenti altrui e che differisce dalla benevolenza e dall'altruismo pur non sostituendosi all'egoismo.
Per simpatia, sentimento innato nell'uomo, va intesa la capacità di identificarsi nell'altro, la capacità di mettersi al posto dell'altro e a comprenderne i sentimenti in modo da potere ottenere l'apprezzamento e l'approvazione altrui.
Da questo sentimento gli individui deducono regole morali di comportamento.
La coscienza morale non è allora un principio razionale interiore, ma, scaturendo dal rapporto simpatetico che l'uomo ha con gli altri uomini, presenta un carattere prevalentemente sociale e intersoggettivo.
In quest'ottica, ad esempio, il diritto di proprietà non è un diritto naturale come l'intendeva Locke (anteriore ad ogni convenzione sociale) né un artifizio storico come sostenuto da Hume, ma il risultato di un processo speculare di simpatia e socializzante che giustifica la proprietà in quanto possesso di un oggetto frutto di un lavoro personale e il cui furto implicherebbe un giudizio negativo dell'altro su sé stessi.
Il principio di simpatia non viene abbandonato da Adam Smith nella redazione della Ricchezza delle nazioni, al contrario questo soggiace allo scambio e al mercato: il panettiere produce pane non per farne dono (benevolenza), ma per venderlo (perseguimento del proprio interesse).
Tuttavia, il panettiere - pur mosso dal proprio interesse di vendere il prodotto del suo lavoro per ottenere altri beni o lavoro altrui - produce quel pane che anticipa essere desiderato, apprezzato, dal cliente.
In altri termini, il panettiere cerca l'apprezzamento del suo cliente, senza il quale egli non potrà vendere il proprio pane non soddisfacendo così i propri interessi.
Gli individui, mossi dal principio di simpatia vanno alla ricerca dell'apprezzamento degli altri, ed iniziano a lavorare, a costruire e ad accumulare, favorendo di conseguenza la produzione economica.
Divisione del lavoro.
Nel libro primo della Ricchezza delle nazioni Adam Smith analizza le cause che migliorano il "potere produttivo del lavoro" e il modo con il quale la ricchezza prodotta si distribuisce naturalmente fra le classi sociali.
La ricchezza di una nazione viene identificata all'insieme dei beni prodotti suddivisi per l'intera popolazione, si può quindi parlare di reddito pro-capite.
La ricchezza viene prodotta attraverso il lavoro e può essere incrementata aumentando la produttività del lavoro o il numero di lavoratori.
Il lavoro permette inoltre di determinare il valore di scambio di un bene: Adam Smith sviluppa così una teoria del valore-lavoro, in contrapposizione all'idea di una ricchezza proveniente dalla natura sostenuta dai fisiocratici.
La divisione del lavoro permette l'incremento della produttività del lavoro, come illustrato dal celebre esempio della "manifattura di spilli": se un individuo deve, da solo, fabbricare spilli partendo dall'estrazione dal suolo della materia prima fino alla realizzazione di ogni singola fase artigianale, riuscirà difficilmente a produrre quantità elevate di spilli in poco tempo; se a questo stesso individuo viene fornito il filo metallico già pronto riuscirà ad aumentare la sua produzione; con la suddivisione delle varie fasi artigianali e l'assunzione di queste da parte di più artigiani specializzati in una singola fase, allora la produzione di spilli sarà nettamente superiore alla somma degli spilli che verrebbero prodotti, dallo stesso numero di individui, nelle modalità produttive precedenti.
Le ragioni dell'incremento produttivo indotto dalla divisione del lavoro sono tre: (a) aumento dell'abilità manuale di ogni lavoratore (specializzazione), (b) riduzione tempo perso per passare da un'azione o da un'attività all'altra, (c) diffusione, per il desiderio di ognuno di ridurre la propria pena lavorativa, ma anche per l'emergere di un'industria di costruttori di macchinari, dell'invenzione e dell'applicazione di macchine che facilitano e riducono il lavoro permettendo ad un solo lavoratore di realizzare l'attività di più persone.
Questi vantaggi appaiono più facilmente nell'industria che nell'agricoltura e si applicano sia all'interno di un'attività (divisione tecnica) sia fra settori (divisione sociale).
La divisione del lavoro porta i suoi benefici in termini produttivi anche quando induce la differenziazione fra mestieri e professioni.
Questo genera un'"interdipendenza sociale" e presuppone lo "scambio" e il "mercato", attraverso il quale un individuo cede beni da lui prodotti in sovrappiù rispetto ai propri bisogni per acquisire prodotti realizzati da altri e necessari per soddisfare gli altri bisogni.
Alla base della divisione del lavoro non vi è un atto razionale, ma una passione: la tendenza naturale a "trafficare".
La divisione del lavoro comporta però anche "conseguenze negative": la specializzazione verso un'unica attività e la realizzazione di operazioni semplici, ripetitive e meccaniche, non sviluppa l'immaginazione e riduce le capacità intellettuali dell'individuo.
Per compensare questo effetto, Adam Smith sostiene lo sviluppo dell'istruzione finanziata dallo Stato.
La divisione del lavoro è limitata dallestensione del mercato, che può - non sempre - essere esteso attraverso sia lo sviluppo di mezzi e di infrastrutture di trasporto sia l'estensione del commercio estero.
Ampliando il mercato, l'incremento della produzione che risulta da una maggiore divisione del lavoro può così trovare sbocchi commerciali.
Infine, la divisione del lavoro dipende dal "livello di risparmio": per incrementare la divisione del lavoro è necessario disporre di maggiore capitale fisso e circolante, entrambi finanziati con il risparmio realizzato nel periodo precedente.
Il risparmio, essendo una condizione per la divisione del lavoro, è dunque un elemento determinante per lo sviluppo economico.
Senofonte e Diodoro Siculo come pure William Petty e Francis Hutcheson, suo maestro, hanno affrontato la divisione del lavoro prima di Adam Smith, il quale ne fa però un elemento centrale per comprendere le ragioni della ricchezza e del benessere di una nazione.
Valore di scambio e ripartizione dei redditi.
Con il celebre esempio dell'acqua e del diamante, Adam Smith introduce la distinzione fra "valore d'uso" (utilità) e "valore di scambio" (facoltà che il possesso di un oggetto conferisce nell'acquisire altri beni).
L'acqua, bene quanto mai necessario, ha un prezzo inferiore al diamante, il più superfluo fra tutti gli oggetti superflui.
L'acqua ha un elevato valore d'uso, ma un basso valore di scambio mentre il diamante possiede uno scarso valore d'uso ma ha un elevato valore di scambio.
Il valore d'uso, attualmente considerato soggettivo, era considerato oggettivo da Adam Smith così come il valore di scambio lo è essendo quest'ultimo misurabile e risultante dallo scambio.
Il valore di scambio dipende dal "lavoro comandato", vale a dire quel lavoro che l'oggetto offerto nello scambio permette di acquisire e corrispondente al lavoro risparmiato necessario per produrre quell'oggetto.
Più elevato è il lavoro comandato di un oggetto, più elevato sarà il suo valore di scambio.
Il valore di scambio non è basato né sul tempo del lavoro né sul lavoro incorporato come presso altri autori (ad esempio David Ricardo) ma risulta dallo scambio stesso: il valore viene determinato in una relazione, non è preesistente allo scambio.
Il valore di scambio è un potere d'acquisto, non inteso come accumulazione di beni o in rapporto alla moneta, ma potere di un oggetto nell'acquisire un altro oggetto.
Ponendo lo scambio fra due beni X e Y, il cui costo di produzione in termini di lavoro è rispettivamente Lx e Ly, e ammettendo il loro valore di scambio Vx e Vy, si giunge all'equivalenza seguente: Vx = lavoro risparmiato al possessore di X = lavoro necessario alla produzione di Y = Ly.
Analogamente, Vy = lavoro risparmiato al possessore di Y = lavoro necessario alla produzione di X = Lx.
Ne risulta che Vx=Vy e Lx=Ly: l'"uguaglianza nello scambio" implica l'"uguaglianza del costo del lavoro" fra i due beni.
In una "società antica", precedente all'accumulazione del capitale e all'appropriazione della terra, il "prezzo reale (o prezzo naturale)" è composto e determinato dalla quantità necessaria di lavoro per acquisire il prodotto (ciò significa che l'intero prodotto appartiene al lavoratore); mentre in una "società avanzata", suddivisa fra lavoratori, imprenditori capitalisti e proprietari terrieri (suddivisione corrispondente alla nascente società capitalistica in sostituzione alla società feudale basata sulla triade nobiltà-clero-terzo stato), il prezzo reale si compone di salari, profitto e rendita fondiaria.
Il prezzo reale è quindi determinato dal costo dei mezzi di produzione necessari a realizzare il prodotto.
Il "prezzo di mercato" di un prodotto dipende dal confronto fra la domanda e l'offerta dello stesso e tende a convergere verso il prezzo reale ("teoria della gravitazione o dell'oscillazione dei prezzi").
Di fatto, il prezzo di mercato gravita attorno al prezzo reale a seguito delle fluttuazioni della domanda e dell'offerta: il prezzo di mercato sarà superiore al prezzo reale se la domanda supera l'offerta, mentre sarà inferiore se l'offerta supera la domanda.
Il prezzo di mercato non può distanziarsi durevolmente dal prezzo reale in quanto gli agenti, accorgendosi, aggiustano l'offerta allineandola alla domanda (meccanismo d'aggiustamento).
Solo l'assenza di informazioni, l'esistenza di risorse rare e la presenza di monopoli legali permettono al prezzo di mercato di distanziarsi costantemente dal prezzo reale.
Le tre componenti del prezzo reale si determinano in modo distinto secondo un rispettivo saggio naturale, questo non implica però una teoria dell'addizione dei differenti componenti.
"Determinazione del salario" - Il tasso di salario dipende dal confronto fra l'offerta e la domanda di lavoro (dove gli imprenditori hanno però un'influenza maggiore rispetto ai lavoratori), ma anche da altri fattori come la piacevolezza o meno del tipo di lavoro, il costo della formazione associato al tipo d'impiego, la continuità nel tempo dell'occupazione (attività stagionale o annuale) e la fiducia o meno che una professione richiede.
Il tasso di salario non può però essere costantemente inferiore al minimo di sussistenza, corrispondente al livello che permette di soddisfare i bisogni vitali del lavoratore e della sua famiglia.
Adam Smith non condivide l'idea pessimista della "legge bronzea (o ferrea) dei salari" secondo la quale gli stipendi si mantengono costantemente al livello del minimo vitale.
"Teoria del profitto" - Per il finanziamento del profitto, Smith ha esitato fra due differenti idee: (a) il profitto si aggiunge ai salari per la determinazione del valore di scambio, (b) il profitto è complementare al salario all'interno di un valore di scambio dato.
Secondo la teoria lavoro comandato, i lavoratori ricevono, nel salario, l'intero prodotto del loro lavoro.
Di conseguenza, il profitto deve aggiungersi al salario nella determinazione del valore.
Tuttavia, Smith sostiene che il profitto non è una remunerazione di un lavoro, per cui non può aggiungere altro valore ciò che porta all'idea di una complementarietà con il salario all'interno di un valore dato, mettendo però in dubbio la teoria del lavoro comandato.
Adam Smith cade in un dilemma senza soluzione.
Per quanto riguarda il montante del profitto è chiaro che questo dipende dal valore del capitale impiegato ed è più o meno elevato in proporzione al volume del capitale.
Il tasso medio di profitto, tasso unico per l'intero sistema economico, può inoltre essere stimato con il tasso d'interesse medio sulla moneta, mettendo così in relazione il capitale finanziario (il risparmio) e il capitale reale (i beni corrispondenti al risparmio).
"Teoria della rendita" - La rendita è un prezzo di monopolio grazie al quale i proprietari terrieri approfittano di una situazione nella quale l'offerta di terreni è limitata e costantemente inferiore alla domanda di terreni.
La rendita è quindi prelevata sui profitti dell'agricoltore, lasciando a questo quel tanto sufficiente per pagare i salari e ammortizzare i capitali secondo i rispettivi tassi normali.
A complemento della ripartizione del reddito, occorre citare la distinzione di Adam Smith fra "lavoro produttivo" (fabbricazione di oggetti materiali che si possono vendere sui mercato o che dà origine ad un sovrappiù) e "lavoro non produttivo" (attività immateriali come i servizi).
Fra i lavoratori non produttivi Adam Smith inserisce i domestici, i funzionari, le professioni liberali e gli artisti, in quanto vivono con il reddito altrui.
Adam Smith, ingannandosi sulla non produttività di questi settori, elimina giustamente l'errore dei fisiocratici della sterilità dell'industria ed evidenzia la distinzione fra "reddito primario" e "reddito di trasferimento".
Mano invisibile.
La teoria di una regolazione spontanea dello scambio e delle attività produttive di Adam Smith è incentrata sulla nozione di mano invisibile secondo la quale il sistema economico non richiede interventi esterni per regolarsi, in particolare non necessita l'intervento di una volontà collettiva razionale.
Il ruolo della mano invisibile è triplice.
"Processo con il quale si crea un ordine sociale" - Dati l'uguaglianza di fronte al diritto, il non intervento dello Stato e il principio di simpatia, la mano invisibile assicura il realizzarsi di un ordine sociale che soddisfa l'interesse generale (convergenza spontanea degli interessi personali verso l'interesse collettivo).
"Meccanismo che permette l'equilibrio dei mercati" - Domanda e offerta su differenti mercati tendono ad uguagliarsi: il libero funzionamento di un mercato concorrenziale, oltre a far convergere il prezzo di mercato al prezzo reale, tende a fare scomparire qualsiasi domanda o offerta eccedentaria.
"Fattore che favorisce la crescita e lo sviluppo economico" - La regolazione si applica alla popolazione attraverso il mercato del lavoro (in caso di popolazione eccessiva, il salario scende al di sotto del minimo di sussistenza conducendo ad una riduzione della popolazione e viceversa in caso di popolazione deficitaria); la regolazione si applica pure al risparmio, condizione necessaria per l'accumulazione del capitale e quindi della crescita economica attraverso una maggiore divisione del lavoro (gli individui tendono spontaneamente a risparmiare in quanto desiderosi di migliorare la propria condizione); infine la regolazione si applica anche alla locazione dei capitali (investimenti indirizzati spontaneamente verso le attività più reddittizie).
La teoria della mano invisibile è il concetto a noi più noto di Adam Smith e, pure, quello più abusato.
La mano invisibile è valida, come descritto sopra, date certe condizioni.
Tuttavia, questa teoria non permette di spiegare il fenomeno della disoccupazione e di trattare adeguatamente le produzioni non-mercantili come pure ambiti particolari dove bisogni fondamentali devono essere soddisfatti (educazione obbligatoria, salute di base).
Contestabile anche il ruolo nell'allocazione dei capitali, basti pensare ai molti esempi di risparmio privato gettato al vento.
Infine, Adam Smith assimila -discutibilmente- l'ordine economico all'ordine morale, definendo la mano invisibile come conforme alla giustizia.
La metafora della mano invisibile, cardine della dottrina liberale del laissez faire, compare nel secondo capitolo (Delle restrizioni all'importazione dai paesi stranieri di quelle merci che possono essere prodotte nel paese) del Libro quarto (Dei sistemi di economia politica) della Ricchezza delle nazioni.
Con l'opera di John Maynard Keynes, in particolare con la nozione di disoccupazione involontaria, si comprese la necessità di un intervento pubblico nel sistema economico a garanzia di un giusto equilibrio.
Moneta.
La moneta, così come viene presentata nel Capitolo IV del Libro Primo della Ricchezza delle nazioni, è essenzialmente un mezzo di scambio che facilita la convergenza degli interessi nello scambio di beni contro beni.
La moneta s'inserisce, in modo temporaneo, nello scambio attraverso due operazioni distinte: bene contro moneta e moneta contro bene.
La moneta sorge quindi dalle necessità dello scambio commerciale di prodotti preesistenti, non è quindi intrinseca al processo produttivo e alla remunerazione della produzione.
Fino alla metà degli anni settanta del XX secolo, l'apporto di Adam Smith alla teoria della moneta è stato considerato marginale, in quanto simile a suoi predecessori.
Recenti letture della sua opera, portano ad una certa rivalutazione facendone uno dei primi sostenitori del Free Banking e di argomenti che saranno ripresi dalla Banking School, in contrapposizione quindi alla Currency School avviata da David Hume e rilanciata da David Ricardo.
Libero-scambio e ruolo dello Stato.
Adam Smith critica e si distanzia dai mercantilisti e dalla loro politica sostanzialmente protezionista, contrapponendo la difesa del libero scambio.
Una prima giustificazione al libero scambio si deduce dall'effetto sulla produttività del lavoro di una maggiore estensione del mercato: la soppressione di freni al commercio interno ed esterno, come pure l'accesso a nuovi mercati attraverso lo sviluppo o il miglioramento della rete di trasporti, favorisce la divisione del lavoro aumentando di conseguenza la produzione economica e il benessere collettivo.
Una seconda giustificazione deriva dal ruolo equilibratore fra domanda e offerta esercitato dalla mano invisibile: nessun intervento esterno al mercato è necessario per raggiungere lo stato di equilibrio.
Il mercato possiede forze di auto-regolazione.
Tuttavia, il libero scambio e il funzionamento dell'economia di mercato descritto da Adam Smith suppongono il principio di simpatia: ogni individuo conosce sì come nessun altro i propri interessi ma in questi interessi vi è il desiderio di essere apprezzato dagli altri, ciò che rende il mercato non un campo di combattimento, ma un luogo di convergenza di differenti interessi personali.
Infine, il libero-scambio non implica l'assenza assoluta dello Stato, piuttosto ne limita l'influenza.
In un certo senso l'idea che ha Smith sull'influenza dello Stato è simile a quella moderna, riducendo l'intervento statale alla tutela della nazione (difesa), all'amministrazione della Giustizia affinché nessun individuo potesse lenire gli interessi di un altro individuo della nazione stessa ed infine l'intervento per le opere pubbliche e le istituzioni pubbliche: le prime in modo da migliorare le condizioni per commercio (strade, ponti, canali ecc.ecc.
) il secondo con particolare riferimento all'Istruzione.
</doc> 
<doc id="260" url="http://it.wikipedia.org/wiki/Anatidae">
Anatidae.
Gli Anatidi (Anatidae, Vigors 1825) costituiscono la più importante famiglia di uccelli dell'ordine degli Anseriformes.
Si tratta di uccelli acquatici migratori, con zampe relativamente corte, piedi palmati.
Classificazione.
Questa famiglia è composta da cinque sottofamiglie: Anatinae, Anserinae, Dendrocygninae, Stictonettinae e Tadorninae; di cui fanno parte anatre, oche, cigni, dendrocigne, volpoche.
Anatinae: anatre.
Questa sottofamiglia comprende anatre, alzavole, germani, mestoloni, codoni, smerghi, fischioni, edredoni, fistioni.
Anserinae: oche e cigni.
Ne fanno parte i più grandi anatidi, come i cigni e i vari generi di oche.
Stictonettinae: anatra lentigginosa.
Esiste un unico genere, rappresentato dall'anatra lentigginosa (Stictonetta naevosa) che vive in Australia.
</doc> 
<doc id="262" url="http://it.wikipedia.org/wiki/Anseriformes">
Anseriformes.
Gli Anseriformi (Anseriformes, Wagler 1831) sono un ordine della classe degli uccelli.
</doc> 
<doc id="268" url="http://it.wikipedia.org/wiki/Astronomo">
Astronomo.
Un astronomo è uno scienziato che si occupa dello studio dei corpi e dei fenomeni esterni all'atmosfera terrestre.
Per le sue ricerche egli si avvale principalmente della matematica e della fisica, ma anche di altre discipline a seconda del suo campo specifico di studi.
Dal punto di vista dell'apparato strumentale, il telescopio ottico ha accompagnato dai tempi di Galileo il lavoro di ogni astronomo: prima del XVII secolo l'osservazione era praticata a occhio nudo, e ci si avvaleva perlopiù di strumenti che permettessero l'orientamento sulla volta celeste e una corretta previsione dei fenomeni celesti, come l'astrolabio.
Nel XX secolo ad un continuo perfezionamento dei telescopi ottici si è affiancato lo sviluppo di altre strumentazioni, come la spettroscopia ed il radiotelescopio, che ha aperto la porta dell'osservazione alle lunghezze d'onda diverse dal visibile, mentre la nascita dell'astronautica ha permesso agli astronomi di studiare dettagliatamente i corpi del Sistema Solare (sonde spaziali) e di osservare l'Universo con l'accuratezza che permette l'assenza dell'atmosfera (Telescopio Spaziale Hubble).
L'astronomo nella storia.
La figura dell'astronomo agli albori della sua scienza è strettamente legata alla funzione a cui era indirizzata l'astronomia: nelle civiltà mesopotamiche e in quella egizia lo studio dei fenomeni celesti costituiva uno strumento fondamentale di previsione dei cicli naturali legati all'agricoltura e di divinazione.
Chi custodiva questo patrimonio di conoscenze era la classe sacerdotale, che proprio dall'esclusivo possesso della cultura traeva il suo potere.
È solo con la civiltà greca che lo studio del cielo passa dai sacerdoti, e da un legame esclusivo con le pratiche agricole e divinatorie, ai filosofi, quell'elitè laica che emerge per la prima volta in Grecia nel VII secolo a.C..
L'astronomo viene a coincidere con il matematico, lo studioso della natura che osserva gli astri nel quadro di un'elaborazione speculativa ampia e libera da condizionamenti mitici.
I filosofi presocratici mostrano ad esempio un forte interesse per il problema cosmologico, e le prime teorie non mitiche sulla struttura dell'Universo risalgono a Talete (noto per aver previsto l'eclissi del 585 a.C.), Anassimandro e Anassimene.
Astronomi famosi nella storia.
Quel che segue è un elenco, certo non esaustivo, di alcuni tra gli astronomi più famosi dall'antichità ad oggi.
</doc> 
<doc id="270" url="http://it.wikipedia.org/wiki/Augusto_Pinochet">
Augusto Pinochet.
Arrivò al potere a seguito del golpe del 1973 (il colpo di stato militare che rovesciò il governo del Presidente socialista Salvador Allende).
Un referendum nel 1988 mise fine alla dittatura e reintrodusse la democrazia.
Lasciò ufficialmente il potere due anni dopo, nel 1990, mantenendo però il controllo dell'esercito fino al 1998.
Divenne poi senatore a vita, godendo dell'immunità parlamentare.
Le umili origini.
Figlio di un medico e nipote di contadini, gli avi paterni di Pinochet lasciarono la Bretagna nel XVIII secolo per trasferirsi in Cile.
Ugarte - il cognome materno - è invece di origine basca.
Gli inizi della carriera.
Pinochet frequentò la scuola primaria e secondaria al di Valparaíso, l'Istituto "Rafael Ariztía" di Quillota (tenuto dai Fratelli Maristi), la Scuola dei Fratelli francesi di Valparaíso, e la Scuola Militare, nella quale entrò nel 1933 dopo essere stato bocciato due volte.
Dopo quattro anni di studio, si diplomò in quest'ultima con il grado di Alférez di Fanteria.
Nel settembre 1937, si unì al Reggimento Chacabuco, a Concepción.
Due anni dopo, nel 1939, con il rango di Sottotenente, si trasferì al Reggimento Maipo, di stanza a Valparaíso.
Ritornò alla scuola di Fanteria nel 1940.
Nel gennaio del 1943 sposò la ventunenne Lucía Hiriart Rodríguez, figlia di un senatore radicale che fu anche Ministro dell'Interno, con la quale ebbe cinque bambini: tre figlie e due figli, che chiamò Marco Antonio e Cesare Augusto, a motivo della sua passione per la storia romana che lo portò a paragonarsi a Cincinnato.
Alla fine del 1945, entrò nel Reggimento Carampangue, a Iquique.
Nel 1948 entrò nell'Accademia di Guerra, ma dovette posporre i suoi studi, perché, essendo l'ufficiale più giovane, doveva portare a termine una missione nella zona carbonifera di Lota.
L'anno seguente ritornò ai suoi studi in Accademia.
Dopo aver ottenuto il titolo di Ufficiale di Stato Maggiore, nel 1951, ritornò ad insegnare alla Scuola Militare.
Nello stesso periodo, lavorò come aiuto insegnante all'Accademia di Guerra nei corsi di geografia e geopolitica militare.
In aggiunta a questo, era attivo come Direttore della rivista istituzionale Cien águilas (Cento Aquile), un organo che rappresentava la voce degli ufficiali.
Durante l'inizio del 1953, con il grado di Maggiore, fu inviato per due anni al Reggimento Rancagua ad Arica.
Mentre si trovava là, fu nominato professore dell'Accademia di Guerra, e ritornò a Santiago del Cile per occupare il suo nuovo incarico.
Ottenne un baccalaureato e, con questo diploma, entrò nella Scuola di Legge dell'Università del Cile.
All'inizio del 1956 Pinochet fu scelto, insieme ad un gruppo di giovani ufficiali per formare una missione militare che avrebbe collaborato con l'organizzazione dell'Accademia della Guerra dell'Ecuador a Quito, il che lo obbligò a sospendere i suoi studi di legge.
Rimase con la missione a Quito per tre anni e mezzo, tempo durante il quale si dedicò allo studio della geopolitica, della geografia militare e dellintelligence.
Alla fine del 1959, ritornò in Cile e fu inviato al Quartier Generale della I Divisione dell'Esercito, ad Antofagasta.
L'anno successivo, fu assegnato al comando del 7° Reggimento Esmeralda, a Line.
Grazie al suo successo in questa posizione, fu nominato Sottodirettore dell'Accademia di Guerra nel 1963.
Nel 1968, fu nominato Comandante in Capo della II Divisione dell'Esercito, a Santiago, e alla fine dell'anno fu nominato Generale di Brigata e Comandante in Capo della VI Divisione del Presidio di Iquique.
Nella sua nuova funzione, fu anche nominato Intendente Rappresentante della regione di Tarapacá.
Nel gennaio del 1971, salì al grado di generale di Divisione e fu nominato Generale Comandante del Presidio dell'Esercito di Santiago.
All'inizio del 1972, fu nominato Generale Capo di Stato Maggiore dell'Esercito.
Mentre i conflitti interni crescevano in Cile, Pinochet fu nominato Comandante in Capo dell'Esercito, il 23 agosto 1973, dal Presidente, il socialista Salvador Allende, che lo considerava e lo definì un militare tutto d'un pezzo.
La situazione sociale prima del golpe.
Al momento del colpo di stato, l'economia era allo sbando sin dalla fine degli anni sessanta.
I camionisti cileni organizzarono uno storico sciopero e le massaie scesero in piazza agitando pentolini vuoti.
Il 22 agosto 1973 fu il Congresso cileno a votare a maggioranza una risoluzione in cui si elencava le violazioni delle legalità compiute dal governo e si invitava l'esercito a rimuovere il presidente.
Colpo di stato del 1973.
L'11 settembre 1973, tradendo la fiducia del Presidente Allende, lo destituì con un cruento colpo di stato militare.
I leader del golpe, finanziato e appoggiato dalla C.I.A.
del periodo Nixon, acerrimo nemico di Allende, che non intendeva assoggettare la sua politica agli interessi delle potenti lobbies statunitensi, usarono aerei da combattimento Hawker Hunter per bombardare il Palazzo Presidenziale che ospitava Allende.
Lì la vita di Salvador Allende fu stroncata, ma sulle cause della sua morte c'è tuttora una coltre di mistero: secondo la versione ufficiale si suicidò, mentre altri sostengono che fu ucciso dai golpisti di Pinochet mentre difendeva il palazzo presidenziale.
Pinochet fu nominato a capo del concilio di governo della giunta vittoriosa, e si mosse per frantumare l'opposizione socialista del Cile, arrestando approssimativamente 130.000 individui in un periodo di tre anni.
Il ruolo di Pinochet nella pianificazione del colpo di stato è soggetto a discussioni.
È comunemente accettato che Pinochet sia stato il capo dei congiuranti il colpo di stato e che usò la sua posizione di Comandante dell'Esercito per coordinare un piano ad ampio raggio con le altre forze militari.
Questa è la versione degli eventi che Pinochet stesso conferma nelle sue memorie.
In anni recenti, comunque, alti ufficiali militari del tempo hanno raccontato che Pinochet fu coinvolto da Nixon in modo riluttante nel colpo di stato, solo pochi giorni prima che questo avvenisse.
Quale che fosse la verità, una volta che la Giunta fu al potere, Pinochet presto consolidò il suo controllo su di essa, prima divenendo il solo presidente della giunta (che originariamente avrebbe dovuto ruotare tra i suoi membri), e quindi proclamando se stesso Presidente della Repubblica.
In contrasto con la maggior parte delle altre nazioni dell'America Latina, il Cile aveva avuto, prima del colpo di stato, una lunga tradizione di governi democratici civili; l'intervento militare in politica era stato raro.
Alcuni ricercatori politici hanno ascritto la sanguinosità del colpo di stato alla stabilità del sistema democratico esistente, che richiese azioni estreme per essere rovesciato.
La politica economica di Allende implicava il possesso da parte dello stato di molte compagnie chiave, soprattutto le miniere di rame possedute dagli U.S.A.
In altri termini Allende si attirò l'odio dei grandi proprietari terrieri cileni, che detenevano prima del suo governo, molta ricchezza accentrata nelle loro mani, a discapito della maggioranza della popolazione povera.
Inoltre rifiutava la politica di privatizzazione delle risorse primarie dello Stato cileno, temendo abusi, e arrivo persino a statalizzare il sistema bancario.
Questo gli portò contro molte persone potenti.
Pinochet promise di promuovere lo sviluppo di un mercato più aperto, o per usare le sue parole "di fare del Cile non una nazione di proletari, ma una nazione di imprenditori".
Il governo di Allende era in rapporti amichevoli con Cuba.
Archivi declassificati degli USA provano che gli Stati Uniti d'America approvarono fondi per azioni che prevenissero l'elezione di Allende e, più tardi, per destabilizzare il suo governo.
Il ruolo degli USA nel colpo stesso non è stato stabilito, ma un documento rilasciato dalla Central Intelligence Agency (CIA) nel 2000 intitolato "CIA Activities in Chile" rivelava che la CIA supportò attivamente la giunta militare prima e dopo il rovesciamento di Allende e che essa fece di molti ufficiali di Pinochet degli agenti pagati dalla CIA o dai militari USA, anche se l'agenzia sapeva che erano coinvolti in sistematiche e ampie violazioni dei diritti umani.
La repressione.
La violenza e il bagno di sangue del colpo di stato continuarono durante l'amministrazione di Pinochet.
Una volta al potere, Pinochet governò con pugno di ferro.
I dissidenti che erano stati assassinati per aver pubblicamente parlato contro la politica di Pinochet venivano definiti "scomparsi".
Non si sa esattamente quanta gente sia stata uccisa dalle forze del governo e dei militari durante i 17 anni che rimase al potere, ma la Commissione Rettig, voluta dal nuovo governo democratico, elencò ufficialmente 2.095 morti e 1.102 "scomparsi".
Tra le vittime, ucciso nello stadio di Santiago insieme a molti altri, anche il regista e cantante Víctor Jara.
Anche la tortura era usata comunemente contro i dissidenti.
Migliaia di cileni lasciarono il paese per sfuggire al regime.
La presidenza di Pinochet era frequentemente resa instabile da sollevazioni e da isolati attacchi violenti.
I tentativi di assassinio erano comuni, il che aumentò la paranoia del governo e per alcuni alimentò il ciclo dell'oppressione.
La situazione in Cile raggiunse l'attenzione internazionale nel settembre 1976 quando Orlando Letelier, un ex-ambasciatore cileno negli Stati Uniti e ministro del governo Allende, fu assassinato con un'autobomba a Washington.
Il Generale Carlos Prats, predecessore di Pinochet come comandante dell'esercito, che si era dimesso piuttosto che sostenere le azioni contro Allende, era morto in circostanze simili a Buenos Aires, Argentina due anni prima.
Nell'ottobre del 1999, il Dipartimento di Stato degli Stati Uniti declassificò una collezione di 1.100 documenti prodotti da varie agenzie degli USA che trattavano degli anni che portarono al colpo di stato militare.
Uno di questi documenti diede indicazione della scala della collaborazione degli USA con Pinochet.
Si stima che l'aiuto militare USA era cresciuto drammaticamente tra la venuta al potere di Allende nel 1970, quando ammontava a 800.000 dollari all'anno, fino a 10,9 milioni di dollari nel 1972, quando il colpo di stato avvenne.
Il 10 di settembre del 2001, una causa fu intentata dalla famiglia del Generale René Schneider, una volta capo dello staff del generale cileno, accusando il precedente Segretario di Stato Henry Kissinger di aver preparato il suo assassinio nel 1970 per essersi opposto al colpo di stato militare.
Nonostante il regime di Pinochet sia durato 17 anni, non tutti i Paesi riconobbero il nuovo Governo.
L'Italia e la Svezia non riconobbero mai il cambio degli ambasciatori, e formalmente rimasero in carica quelli nominati da Salvador Allende.
Politica economica.
La brutale repressione politica di Pinochet esistette in parallelo alle riforme economiche.
Per formulare la sua politica economica, Pinochet si affidò ai cosiddetti Chicago boys, che erano economisti istruiti all'Università di Chicago e pesantemente influenzati dalle politiche monetaristiche di Milton Friedman.
Privatizzazione, taglio della spesa pubblica e politiche anti-sindacali alienarono la classe lavoratrice cilena, sebbene strati della società abbiano beneficiato di una crescita reale.
Sotto i primi anni del governo Pinochet l'economia cilena mise in campo un massiccio recupero.
Alcuni economisti mondiali lo chiamarono il Miracolo del Cile mentre altri hanno contraddetto questa affermazione teorizzando che, anche se le riforme di Pinochet attrassero grossi investimenti esteri, poca parte di quei soldi venne investita nella produzione.
Il regime dei cambi fissi strideva, però, con il liberismo e nel 1982 l'aumento dei tassi di interesse internazionale innescò una fortissima recessione.
Dal maggio 1983, l'opposizione e il movimento sindacale organizzarono dimostrazioni e scioperi contro il regime, provocando una violenta risposta da parte delle forze di sicurezza.
Molte piccole imprese dichiararono bancarotta, mentre l'economia, comprese le industrie appena privatizzate finirono per essere dominate da monopoli con connessioni con la giunta e le imprese straniere.
L'inflazione toccò il suo massimo nel 1976, ma venne tagliata e l'economia iniziò a crescere di nuovo verso la fine degli anni settanta.
Benché la disoccupazione rimase alta, la povertà iniziò a diminuire.
Comunque, una seconda recessione colpì il Cile nel 1982, e l'economia non ripartì fino al 1986, quando ci fu un nuovo boom economico, che da allora non si è più arrestato.
Anche la disoccupazione cominciò a calare, arrivando al 7,8% nel 1990, quando Pinochet lasciò la presidenza.
La crescita durante quel periodo fu superiore di molto al resto dell'America Latina.
Al 2004, il Cile è considerato un esempio di successo, avendo sostenuto la crescita delle esportazioni e del PIL per diversi anni.
La relazione tra le politiche economiche di Pinochet e questo boom rimangono materia di discussione.
Ritorno alla democrazia.
Nel settembre del 1986, un attentato alla vita di Pinochet venne organizzato, senza successo, dal Fronte Patriottico Manuel Rodríguez (FPMR), che si pensava fosse connesso al fuorilegge Partito Comunista.
Pinochet subì solo ferite superficiali.
In accordo con le norme transitorie della Costituzione del Cile, che Pinochet stesso aveva scritto e voluto, un referendum fu tenuto nell'ottobre del 1988, per votare un nuovo mandato presidenziale di 8 anni per Pinochet.
Nel plebiscito, a sorpresa i sostenitori del "NO" vinsero con il 58% dei voti e, ancora in accordo con le norme della costituzione, elezioni libere furono tenute l'anno successivo.
Pinochet lasciò la presidenza l'11 marzo del 1990.
A causa delle norme transitorie della costituzione, Pinochet rimase il comandante in capo dell'esercito fino al marzo 1998.
Una volta abbandonata questa carica, egli prese il posto di senatore a vita e gli fu garantita l'immunità parlamentare.
L'arresto.
Nell'ottobre del 1998, mentre si trovava a Londra, Pinochet fu arrestato e fu posto agli arresti domiciliari, prima nella clinica nella quale era appena stato sottoposto ad un intervento chirurgico alla schiena e poi in una residenza in affitto.
Il mandato di arresto era stato emesso dal giudice spagnolo Baltasar Garzón per crimini contro l'umanità e le accuse includevano 94 casi di tortura contro cittadini spagnoli e un caso di cospirazione per commettere tortura.
La Gran Bretagna aveva solo di recente firmato la Convenzione internazionale contro la tortura, e tutte le accuse erano per fatti avvenuti negli ultimi 14 mesi del suo regime.
Il governo del Cile si oppose al suo arresto, alla sua estradizione e al suo processo.
Ci fu una dura battaglia legale nella Camera dei Lords, il massimo organo giurisdizionale britannico, che durò 16 mesi.
Pinochet rivendicò l'immunità diplomatica in quanto ex capo di Stato, ma i Lords gliela negarono in considerazione della gravità delle accuse e concessero l'estradizione, pur con vari limiti.
Poco tempo dopo però una seconda pronuncia della Camera dei Lords consentì a Pinochet di evitare l'estradizione a causa delle sue precarie condizioni di salute (aveva 82 anni al momento del suo arresto).
Dopo alcuni accertamenti sanitari, l'allora ministro degli esteri britannico Jack Straw consentì a Pinochet di fare ritorno nel suo Paese.
Al suo rientro in Cile (2 marzo 2002), comunque, un giudice era stato nominato per indagare contro di lui a seguito di numerose accuse.
Nonostante il suo rilascio per cause di cattiva salute, la detenzione di Pinochet in uno stato straniero per crimini contro l'umanità commessi nel suo Paese costituisce un punto di svolta molto rilevante nel diritto internazionale.
Il mandato d'arresto emesso da Baltasar Garzón si fondava infatti in maniera significativa sul principio della giurisdizione universale: alcuni crimini internazionali sono talmente gravi che qualsiasi Stato può procedere per eseguire la loro punizione.
I rapporti con il Vaticano.
Il 18 febbraio del 1993 giungono a Pinochet, in occasione della ricorrenza delle sue nozze d'oro, due lettere da parte di papa Wojtyła e del Segretario di Stato Angelo Sodano: Processo in patria.
Nel 2000 la Corte d'Appello di Santiago votò per togliere a Pinochet l'immunità parlamentare (13 voti a favore e 9 contrari), ed egli venne quindi inquisito.
Comunque, il caso venne annullato dalla Corte Suprema per motivi medici (demenza vascolare) nel luglio 2002.
Poco dopo il verdetto, Pinochet si dimise dal Congresso, e visse quietamente da ex senatore.
Fece rare apparizioni pubbliche, e fu soprattutto assente dagli eventi che celebravano il 30° anniversario del golpe, l'11 settembre 2003.
Il 28 maggio 2004, la Corte d'Appello votò per revocare lo stato di demenza di Pinochet (14 voti a favore e 9 contrari), e quindi la sua immunità al processo.
Nel sostenere il suo caso, l'accusa presentò una recente intervista televisiva concessa da Pinochet ad un canale televisivo di Miami.
I giudici trovarono che l'intervista sollevava dubbi sulle reali facoltà mentali di Pinochet.
Il 26 agosto 2004, con un voto di 9 a 8, la Corte Suprema confermò la decisione che Pinochet dovesse perdere l'immunità senatoriale ed affrontare il processo, portando i suoi critici a sperare di vederlo giudicato per le numerose violazioni di diritti umani.
Come parte importante del processo, il suo reale stato di salute mentale è stato valutato da un gruppo di esperti proposto dal giudice e dalle parti (12 ottobre 2004).
Il 2 dicembre 2004, la Corte d'Appello di Santiago del Cile ha tolto a Pinochet l'immunità dal processo per l'assassinio del suo predecessore, generale Carlos Prats, che fu ucciso nel 1974 da un'autobomba mentre era in esilio in Argentina.
Dal 13 dicembre 2004 è agli arresti domiciliari.
Lo ha annunciato il giudice Juan Guzmán, il magistrato che sta indagando sul ruolo di Pinochet nella Operazione Condor, il piano concordato negli anni settanta tra le dittature latinoamericane e gli Stati Uniti d'America per reprimere le derive progressiste del continente.
Nel gennaio del 2005 viene pubblicato il Raporto Valech il quale ha indicato in 35.000 i casi di torture commesse dal regime, di cui 28.000 provate.
La Riggs Bank.
Un comitato investigativo del Senato degli Stati Uniti, ha rilasciato il 15 luglio 2004, dopo un anno di lavori, un rapporto sulla Riggs Bank, che controllò tra i quattro e gli otto milioni di dollari del patrimonio di Pinochet.
Secondo il rapporto, la Riggs partecipò al riciclaggio di denaro per conto di Pinochet, costituendo società di comodo offshore (riferendosi a Pinochet solo come a "un ex funzionario pubblico") e nascondendo i suoi conti correnti alle agenzia regolatrici.
Il rapporto diceva che le violazioni erano "sintomatiche di una scorretta e, a volte, inefficace applicazione di tutte le regolamentazioni bancarie federali o del compimento da parte della banca degli obblighi contro il riciclaggio di denaro".
Cinque giorni dopo una corte cilena aprì formalmente un'investigazione sulle finanze di Pinochet, per la prima volta, con accuse di frode, appropriazione indebita di fondi e corruzione.
Quindi, poche ore dopo, il procuratore di stato del consiglio di difesa statale del Cile (Consejo de Defensa del Estado), presentò una seconda richiesta allo stesso giudice per investigare sul patrimonio di Pinochet, ma senza accusarlo direttamente di reati.
L'1 ottobre 2004, il Servizio delle Imposte Interne cileno (Servicio Impuestos Internos) istruì un azione legale contro Pinochet, accusandolo di frode ed evasione fiscale, per un totale di 3,6 milioni di dollari in conti di investimento alla Riggs, tra il 1996 e il 2002.
Pinochet avrebbe potuto affrontare sanzioni per un totale pari a tre volte tale somma e la condanna al carcere se fosse stato condannato.
Gli ultimi anni.
Dall'età di 83 anni ha vissuto nella sua villa di Santiago, afflitto da problemi di salute ed inseguito dalla giustizia cilena per le atrocità commesse durante gli anni in cui governò il Paese.
Pur essendo finito per ben quattro volte agli arresti domiciliari (l'ultima delle quali il 30 ottobre 2006 per i crimini avvenuti nel centro di detenzione clandestino Villa Grimaldi) riesce ad evitare fino alla fine un processo vero e proprio.
La morte.
Il 3 dicembre 2006, all'età di 91 anni, viene ricoverato in un ospedale militare di Santiago per un arresto cardiaco e un edema polmonare, e subisce un intervento di bypass.
Il giorno seguente si aggrava ulteriormente, al punto tale da ricevere il sacramento dell'estrema unzione.
Il 10 dicembre 2006, Pinochet muore per scompenso cardiaco presso l'Ospedale Militare di Santiago del Cile.
Anche da morto il dittatore ha diviso il suo paese: nel giorno della sua morte sono state fermate, a Santiago del Cile ed in un'altra dozzina di città, 53 persone, in seguito a scontri tra i sostenitori dell'ex dittatore, che ne piangevano la morte, e gli oppositori che manifestavano per festeggiare l'evento.
Il Presidente della repubblica, la socialista Michelle Bachelet ha negato al generale i funerali di Stato, ma non ha potuto evitare le esequie militari.
60.000 persone hanno reso omaggio alla salma.
Poco prima della cerimonia religiosa hanno fatto il loro ingresso, alla scuola militare di Santiago del Cile, 3.000 persone (altre 5.000 sono rimaste fuori).
Alla cerimonia era presente, per il governo, il Ministro della Difesa Vivianne Blanlot.
La salma è stata cremata e portata a Los Boldos.
Parallelamente al funerale un migliaio di oppositori hanno reso omaggio alla memoria di Salvador Allende.
Così, dopo 17 anni di dittatura e 30000 morti, Augusto Pinochet moriva senza aver scontato un solo giorno di carcere.
Eredità politica.
I cileni rimangono divisi tra coloro che vedono in lui un brutale dittatore, che pose fine al regime democratico di Allende e guidò un regime caratterizzato dalla tortura e dalla protezione dei ricchi, e quelli che credono che salvò il Paese dal comunismo e guidò la trasformazione dell'economia cilena in un'economia moderna.
Anche se vi è un crescente riconoscimento della brutalità del suo regime, i suoi seguaci spiegano questo nel contesto della crescente violenza nella società cilena a causa dei gruppi politici armati rivoluzionari nel decennio precedente il colpo di stato.
</doc> 
<doc id="273" url="http://it.wikipedia.org/wiki/America_settentrionale">
America settentrionale.
L'America settentrionale o America del Nord è un continente o la parte settentrionale dell'America, situato ad est dell'oceano Pacifico, ad ovest dell'oceano Atlantico, a sud del Mare Glaciale Artico ed a nord dell'America meridionale.
Rappresenta la porzione settentrionale delle Americhe.
Su questo continente si trovano tre grandi paesi: La Groenlandia, l'isola più grande al mondo, è considerata parte del Nord America ed è situata all'estremo nord, ad est del Canada.
È un territorio autonomo della Danimarca.
Sempre al largo delle coste del Canada si trova Saint-Pierre e Miquelon, l'ultimo dei vasti possedimenti della Francia in Nord America.
Nell'oceano Atlantico: Bermuda (Regno Unito) All'estremo sud del continente, in un'area ridotta indicata come America centrale si trovano i seguenti paesi: Nei Caraibi vi sono un certo numero di isole, tra le quali:
</doc> 
<doc id="274" url="http://it.wikipedia.org/wiki/Abete">
Abete.
Con il termine comune di abete in Italia si intende solitamente l'abete bianco oppure l'abete rosso (peccio comune), alberi sempreverdi e con aghi.
In generale può essere inteso uno di questi generi o specie:
</doc> 
<doc id="275" url="http://it.wikipedia.org/wiki/Abies">
Abies.
Gli abeti (Abies, Mill.
) sono un genere comprendente circa 45-55 specie di conifere sempreverdi della famiglia delle Pinaceae.
Di esso fanno parte solo gli abeti in senso stretto, non ne fanno parte l'abete rosso o peccio (Picea abies) e l'abete di Douglas o douglasia (Pseudotsuga menziesii) che in italiano sono pure spesso chiamati comunemente "abeti".
Caratteristiche.
Gli Abies sono tutti alberi, raggiungendo altezze di 10-80 m e un diametro del tronco di 0,5-4 m da adulti.
Si distinguono da altre Pinacee in quanto: Distribuzione.
Gli abeti bianchi si trovano in Europa, Africa settentrionale, Asia e America settentrionale, specialmente sulle montagne, ma talvolta anche vicino alle coste.
In Italia, la specie più diffusa è l'abete bianco (Abies alba), unico abete spontaneo negli Appennini (con rarissime eccezioni).
L'abete bianco è diffuso anche sulle Alpi, dove però è meno comune dell'abete rosso (peccio).
Nel Nord della Sicilia è presente una varietà particolare di abete bianco, considerata in genere una specie diversa: l'abete dei Nebrodi (Abies nebrodensis), limitato peraltro oggi alle Madonie e non ai Nebrodi, monti che gli hanno dato il nome.
Sistematica.
Il genere Abies è molto vicino al genere Cedrus (a cui appartiene il cedro del Libano).
In particolare, condivide con questo la caratteristica di avere coni eretti, che si sfaldano a maturità - mentre i coni degli abeti rossi, dei pini e di altre conifere cadono al suolo ancora integri.
L'identificazione delle specie si basa sulle dimensioni e il portamento delle foglie e sulla forma e la grandezza dei coni e se le squame dei coni siano lunghe e sporgenti oppure corte e nascoste dentro il cono.
</doc> 
<doc id="276" url="http://it.wikipedia.org/wiki/Abies_alba">
Abies alba.
L'abete bianco (Abies alba Mill.
o Abies pectinata), detto anche abete comune abezzo o avezzo, è una pianta appartenente al genere Abies, tipica delle foreste e delle montagne dell'emisfero boreale.
Tale pianta, assieme al raro abete dei Nebrodi (Abies nebrodensis), è uno dei due unici abeti spontanei del nostro territorio.
L'abete bianco è un albero maestoso, slanciato e longevo, e data anche la sua notevole altezza (in media 30 metri ma alcuni esemplari possono superare i 45-50 metri), viene considerato "il principe dei boschi".
Morfologia.
L'abete bianco è un albero sempreverde e monoico, cioè presenta sulla stessa pianta fiori maschili e femminili distinti e separati.
Vive ad altitudini comprese fra 400 e 1900 metri e risulta essere un albero molto longevo: può raggiungere, infatti, i seicento anni d'età.
L'abete bianco è una specie sciafila (che può vivere, cioè, in zone d'ombra); allo stato di giovane, tale abete può restare sotto copertura anche per trent'anni, con conseguente malformazione del fusto, mentre allo stato adulto ha la necessità di vegetare in piena luce.
L'abete bianco ama l'umidità, terreni freschi e profondi, tipici delle zone ombreggiate e molto piovose.
Portamento e dimensioni.
L'abete bianco può crescere fino a un'altezza di circa 50 metri, presenta un fusto diritto che può arrivare ad un diametro di 3 metri.
Se la pianta cresce isolata, il fusto si caratterizza fin dalla base dalla presenza di fitti rami, se invece la pianta cresce a stretto contatto con altre, il fusto risulta spoglio per una ragguardevole parte della sua altezza.
La chioma, di colore verde-blu cupo, ha forma piramidale negli esemplari giovani, mentre negli adulti (dopo i 60-80 anni) si forma un appiattimento, definito "nido di cicogna", in quanto la punta principale ferma la crescita e i rami sottostanti continuano a svilupparsi fino a formare una specie di conca.
Tale pianta ha una ramificazione molto regolare: i rami principali sono raggruppati in palchi regolari e disposti orizzontalmente e mai penduli (ramificazione simpodiale).
I rami secondari sono, invece, disposti lungo il tronco seguendo un andamento a spirale.
Corteccia.
La corteccia, negli esemplari giovani, è liscia, ha un colore bianco-grigio argenteo e presenta delle piccole sacche resinose che, se premute, diffondo odore di trementina; nelle piante più vecchie (oltre i cinquant'anni d'età) la corteccia si ispessisce tendendo a desquamarsi in placche sottili e diventa, partendo dalla base, rugosa, screpolata (fessurata) e di colore tendente al nero.
La corteccia di abete bianco è tra la specie Abies una delle meno ricche in tannino (solo il 5%).
Tuttavia, a differenza di altre conifere che possiedono un legno resinoso, nell'abete bianco il legno ne è poco ricco mentre nella corteccia sono presenti delle sacche da cui se ne può estrarre la trementina.
Foglie.
Le foglie sono persistenti (8-10 anni) e costituite da aghi appiattiti, rigidi e inseriti singolarmente e separatamente sui rametti, secondo una disposizione a pettine (cioè come i denti di un doppio pettine).
Gli aghi sono lunghi circa 1,5-3 cm e larghi 1,5-2 mm, leggermente ristetti alla base, con la punta arrotondata non pungente e i margini lisci.
La pagina superiore, di colore verde scuro, è lucida, mentre quella inferiore presenta due caratteristiche linee parallele biancastre-azzurognole, dette bande stomatifere, che presentano 6-8 file di stomi e canali resiniferi marginali.
Altra caratteristica tipica di questa specie sono i rametti coperti da sottili peli di colore bruno chiaro.
Fiori (coni).
Alle nostre latitudini la fioritura dell'abete bianco avviene tra maggio e giugno.
I fiori, detti coni, sono poco appariscenti non hanno né petali né sepali e appaiono riuniti in coni maschili e femminili.
Frutti (strobili).
Gli strobili, comunemente chiamati "pigne", derivano dai coni femminili, sono quasi cilindrici, si trovano soprattutto nella parte superiore della chioma e, a differenza dell'abete rosso, sono disposti verticalmente verso l'alto.
Formati da squame fitte con brattee sporgenti dentate che proteggono i semi all'interno, gli strobili sono lunghi dai 10 ai 18 cm e larghi 3-5 cm; inizialmente di colore verde, diventano rosso-bruno quando giunti a maturità.
A settembre-ottobre gli strobili si sfaldano, le squame cadono una ad una insieme ai semi, lasciando l'asse centrale, detto rachide, nudo sul ramo, dove può rimanere anche diversi anni (tipica caratteristica del genere Abies).
La fruttificazione è piuttosto tardiva, soprattutto per le piante in bosco in quanto avviene dopo i cinquant'anni; trent'anni, invece, per le piante isolate.
Le squame degli strobili hanno consistenza legnosa, variano in numero da 150-200 e ogni squama porta due semi.
In totale ogni "pigna" contiene circa una cinquantina di semi fertili.
Questi sono di forma triangolare, lunghi 6-9 mm, di colore giallo-bruno e presentano un'ala 3-4 volte più grande, saldamente attaccata al seme stesso, che gli permette, una volta liberati, di volteggiare in aria.
Dai semi si ricava lOlio di Abete, che trova impiego e con le seguenti caratteristiche: Radici.
L'apparato radicale è inizialmente di tipo fittonante: un'unica grande radice che penetra nel terreno raggiungendo una profondità di circa 1,60 metri che ancora saldamente la pianta al suolo; in seguito si formano alcune radici laterali (ramificazione laterale) che continuano ad accrescersi e ingrossarsi spingendosi, se possibile, in profondità.
L'abete bianco è, per questo, una delle conifere che meglio si ancora al terreno e risulta quindi poco soggetta a sradicamenti.
Habitat e distribuzione.
L'abete bianco vegeta in zone montane, ad altitudini comprese tra i 400 e i 2100, trovando il suo climax ideale nelle zone a piovosità e umidità atmosferica medio-alte comprese tra i 1000 e i 1800 m.
L'abete bianco è una specie sciafila che raramente forma boschi puri (abetine), è invece una componente importante dei boschi misti del piano montano e subalpino, ad esempio può formare estese foreste associandosi al faggio (Fagus sylvatica), albero con il quale condivide esigenze climatiche e pedologiche, mentre a quote subalpine si può trovare associato al larice (Larix decidua) e all'abete rosso Picea abies, inoltre, nelle Alpi sud-occidentali forma una caratteristica associazione (denominata Rhododendro-Pinetum uncinatae subas.
abietosum) con il rododendro rosso (Rhododendron ferrugineum) e con il pino uncinato.
L'abete bianco ha un areale di diffusione europeo ampio ma frazionato, caratterizzato da quattro subareali più o meno collegati tra loro e collocati rispettivamente sui rilievi della Germania centro-meridionale, nei Carpazi, sulle catene montuose della penisola balcanica centro settentrionale e lungo la catena alpino-appenninica.
Il nucleo principale è sicuramente quello centroeuropeo, dove si possono trovare bellissime abetine come quella della Selva Nera.
I genotipi presenti in Italia sono costituiti da quelli di origine balcanica nelle Alpi orientali, e nelle Alpi occidentali, da quelli di origine alpino-appenninica.
In nord Italia l'abete bianco è presente sulle Alpi, ma in maniera discontinua: è comune nelle Alpi orientali, mentre è poco diffuso (e talvolta assente su ampi tratti) lungo le aree interne dei settori centrale e occidentale della catena alpina, zone nelle quali le condizioni microclimatiche ed ecologiche favoriscono il larice e l'abete rosso, ritorna invece ad essere frequente nelle Alpi Marittime e nelle Alpi liguri.
Nell'Appennino settentrionale l'abete bianco è presente sia con nuclei autoctoni di estensione spesso molto limitata, sia in associazione al faggio, o in foreste vaste e più o meno pure, di origine però quasi certamente silvicolturale; in Centro Italia si trova in gruppi isolati sui Monti della Laga e nel bacino del Trigno.
Nel Meridione lo si rinviene in popolamenti dispersi soprattutto nell'Appennino Calabro: oltre all'Aspromonte, è presente in particolar modo sulle Serre calabresi e nel Basento.
Di queste zone è degno di nota il Bosco di Archiforo, nel comune di Serra San Bruno, dove sono impressionanti le dimensioni delle piante.
Le abetine appenniniche, soprattutto quelle toscane, sono, però, da considerare in gran parte non naturali, in quanto sono il risultato di interventi umani di rimboschimento attuati dai granducati e alcuni ordini monastici o sono il prodotto di una selezione, operata all'interno di foreste miste (faggio e abete bianco) che ha favorito la conifera a discapito del faggio.
Le zone appenniniche dove tale pianta cresce spontanea sono soprattutto il bosco intorno all'Eremo di Camaldoli, nelle Foreste Casentinesi e a sud del monte Amiata.
Diffusione in calo.
Durante gli ultimi anni l'abete bianco ha subito una diminuzione di numero.
Ad esempio, in 15 anni, nell'Altipiano svizzero, l'abete bianco è diminuito di circa l'11% e attualmente esso rappresenta solo il 13% degli alberi, cifra decisamente inferiore al 37% del più diffuso abete rosso.
Tale diminuzione è in gran parte dovuta all'azione antropica (cioè dell'uomo) che, nella maggior parte dei casi, ha sfavorito questa conifera a favore di altre piante, in particolar modo del faggio, oppure l'ha eliminata per dar vita ad ampi pascoli.
Da non sottovalutare anche il taglio delle giovani piante per l'utilizzo come albero di Natale.
Il ritiro dell'areale dell'abete bianco è comunque un fenomeno generalizzato che si registra a partire dagli ultimi 2000 anni.
Le cause non sono ancora state accertate, ma sono probabilmente da ricercarsi nelle variazioni climatiche e nell'azione antropica.
Specie affini.
In Sicilia esiste l'abete dei Nebroidi, una specie endemica, un tempo classificata come sottospecie dell'abete bianco, oggi ritenuta, invece, una specie autonoma che potrebbe essersi formata per speciazione durante l'inizio dell'ultimo periodo interglaciale post-wurmiano.
È una specie in via di estinzione e, ad oggi, ne esistono solo una trentina di esemplari sulle Madonie, protetti da filo spinato.
Si differenzia dall'abete bianco in quanto è più piccolo e compatto, con rami glabri, foglie più corte (9-10 mm) e strobili di circa un quarto più piccoli.
Nell'ambito della regione mediterranea vivono nove specie affini all'abete bianco, solitamente interfertili e poco differenziate fra loro.
Fra queste: A. marocana che si trova solo in Marocco; A. pinsapo in Spagna; A. numidica in Algeria; il già citato A. nebrodensis in Sicilia; A. cephalonica in Grecia; A. borisii-regis parte meridionale del Balcani A. equi-trojani in Turchia (nella zona vicino alla città di Troia); A. born-mulleriana e A. cilicica in Turchia In totale il genere Abies comprende circa 45-55 specie.
Legno.
Il legno dell'abete bianco è leggero, abbastanza tenero, di colore chiaro con venature rossastre; ritenuto qualitativamente inferiore a quello dell'abete rosso, è comunque ampiamente impiegato dalle industrie cartiere per cellulosa al bisolfito e nelle falegnamerie, dove viene utilizzato per varie costruzioni sia di interni (arredamenti) che per gli esterni, nonostante sia abbastanza vulnerabile a tarli e agenti atmosferici.
Alcuni vantaggi rispetto al legno dell'abete rosso si possono trovare nel fatto che tale legno non contiene resina, poiché questa è presente solo nella corteccia, una maggiore resistenza e portata statica ed una superiore attitudine all'impregnazione.
Gli svantaggi rispetto all'abete rosso stanno in una maggiore presenza di durame con elevato contenuto di umidità (tale difetto viene definito "cuore bagnato") e nella presenza di "cipollatura", un difetto del legno che consiste in un maggior sfaldamento in corrispondenza degli anelli annuali di accrescimento.
Gemme, foglie e resina.
Le gemme, che vengono raccolte in primavera, contengono un olio ed un glucoside, detto piceina, che le rende balsamiche, con proprietà sfiammanti, antireumatiche e diuretiche.
Il decotto di gemme unito è molto utile per trattare problemi alle vie respiratorie.
Tale olio viene anche usato per aromatizzare prodotti da bagno.
Le foglie, ricche di provitamina A, anticamente venivano utilizzate per curare malattie agli occhi.
Dal legno e dalle foglie si ricava l'essenza di trementina, utilizzata in medicina e in veterinaria per strappi e contusioni grazie alle sue proprietà antisettiche e antireumatiche.
Infine, anche la corteccia dell'abete bianco contiene una resina, da cui si ricava la così detta "Trementina di Strasburgo" o "di Alsazia", utilizzata soprattutto per le vernici.
Altri usi.
In passato, tra il XV e il XVIII secolo, la pianta veniva utilizzata, data la notevole altezza dei suoi fusti, come albero di maestra per le navi, mentre ancora oggi, soprattutto nell'Europa centrale, gli esemplari più giovani vengono utilizzati come alberi di Natale al posto del più usato abete rosso, in quanto i suoi aghi sono aromatici e resistenti, cadendo molto più tardi rispetto a quelli dell'abete rosso.
Oggi, però, l'abete bianco è poco utilizzato come albero di Natale, è stato, infatti, in gran parte sostituito dall'abete del Caucaso (che ha un fogliame più denso e attraente), dall'abete rosso (più diffuso ed economico) e da altre specie.
LOlio di Abete è un olio siccativo che trova impiego nella fabbricazione di vernici, diluenti e come combustibile.
Esigenze ecologiche.
L'abete bianco predilige un clima di montagna: può sopportare temperature particolarmente basse (-25° C), è molto resistente al vento e alle intemperie e tollera condizioni d'ombra (sciafilia).
È però sensibile a gelate tardive e per questo non scende nella valli, dove tale fenomeno avviene più spesso.
Necessita di elevata piovosità (condizioni ottimali 1500-2000 mm/anno) e soprattutto umidità.
Cresce su terreni silicei freschi e profondi, è in grado di superare periodi di siccità, ma non ama il ristagno idrico che porta a marcimento dell'apparato radicale.
Se coltivato al di sotto dei 500 metri, dove il clima è più mite, diviene meno resistente in quanto è costretto a prolungare il ciclo vegetativo a causa della stagione favorevole più duratura.
Ciò porta alla formazione di anelli di accrescimento più larghi e contenenti una maggiore quantità d'acqua, rendendolo di fatto più vulnerabile a rotture e attacchi di parassiti.
</doc> 
<doc id="277" url="http://it.wikipedia.org/wiki/Picea_abies">
Picea abies.
L'abete rosso o peccio (Picea abies, (L.
) H.Karst.
1881) è un albero dell'ordine delle conifere, ampiamente diffuso sulle Alpi italiane, nonché nel resto d'Europa.
Portamento.
Alto fino a 60 metri, con tronco diritto e chioma conica relativamente stretta.
Il portamento può comunque differenziarsi in base all'altitudine, essendo questa una specie caratterizzata da un certo polimorfismo: la chioma, infatti, può assumere una forma più espansa alle quote alpine più basse, mentre tende a divenire più stretta a quote maggiori (per contenere i danni provocati dalla neve).
Corteccia.
È sottile e rossastra (da quest'ultima caratteristica deriva il nome comune dell'albero), con l'età diviene bruno-grigiastra e si divide in placche rotondeggianti o quasi rettangolari (di circa 1-2 cm).
Foglie.
Sono costituite da aghi appuntiti, con sezione quadrangolare, lunghi fino a circa 2,5 cm, inseriti direttamente sul rametto a spirale con la tendenza ad appiattarsi.
Fiori.
Meglio indicati come sporofilli, maturano in aprile-maggio.
Strobili.
Chiamati anche "pigne", sono cilindrici, penduli, lunghi 10-20 cm e larghi 2-4 cm, dapprima di color verde o rossiccio, poi marroni (in autunno).
Cadono interi a maturità.
La fruttificazione è tardiva (20-50 anni).
Habitat.
Vive nelle zone montane, fino al limite boschivo (circa 2000-2200 m s.l.m.
) Diffusione.
In Italia (sulle Alpi), Europa, Asia, Siberia.
Usatissimo come albero ornamentale.
Differenze con piante simili.
L'abete rosso (come tutti i pecci e gli abeti) si distingue dal pino silvestre e dal larice - con i quali condivide nelle Alpi l'habitat - per l'attacco degli aghi: nei pini e nei larici gli aghi sono raggruppati a ciuffetti, mentre nei pecci (e negli abeti) sono inseriti singolarmente sui rametti.
Tale caratteristica distingue i pecci anche dai cedri.
Di questa specie esistono numerose varietà ornamentali.
Una pianta simile all'abete rosso, con la quale può condividere parchi e giardini, è il peccio del Caucaso (Picea orientalis Carr.
).
Di solito, però, l'abete rosso ha gli aghi più grandi, appuntiti, e il peccio del Caucaso ha una corteccia che ricorda quella dell'abete bianco.
Altre notizie.
Il legno di questo peccio ha ottime proprietà di amplificazione del suono e viene perciò utilizzato nella costruzione delle tavole armoniche degli strumenti a corda.
Il riferimento generico all'abete rosso va specificato facendo riferimento piuttosto all'abete rosso di "risonanza" (Picea abies Karst).
Infatti, la costruzione di questi strumenti richiede legni con particolari caratteristiche acustiche che solo l'abete rosso di risonanza può dare.
L'Abete rosso di risonanza è così chiamato per le sue caratteristiche acustiche.
È un particolare tipo di abete rosso il cui legno presenta anomalie di accrescimento degli anelli annuali e che, fin dai tempi passati, viene ricercato dai liutai per costruire svariati strumenti musicali a corda (violini, viole, violoncelli, etc.
).
La distribuzione di questo "albero che canta" è limitata a poche zone europee.
Perciò si può ipotizzare che diversi strumenti musicali, anche di illustri liutai dei secoli scorsi, siano stati costruiti con il legname di risonanza della Valcanale e del Tarvisiano in provincia di Udine nonché della Val di Fiemme e della foresta di Paneveggio nella provincia di Trento.
Inoltre è riscontrabile solo in alcuni distretti alpini della Germania ed è assente in Austria; Recentemente questo tipo di carattere negli abeti rossi è stato scoperto in Valle di Ledro, sul monte Tremalzo, dove è in atto uno studio più approfondito.
Va sottolineato che, in particolare, la produzione di abete rosso di risonanza della Valcanale e del Tarvisiano sia di notevole pregio per le sue eccezionali qualità acustiche.
Antonio Stradivari per i suoi famosi violini si riforniva presso la Magnifica Comunità di Fiemme.
Il Corpo Forestale dello Stato ha condotto un censimento sugli alberi monumentali d'Italia, in cui viene segnalato un grande abete rosso a Bagni di Mezzo di San Pancrazio: è alto 45 m e ha una circonferenza di 4,8 m.
Dalla distillazione della resina dell' abete rosso si ricava la trementina (acquaragia).
La stessa resina si usa anche per produrre il nerofumo.
Dalla corteccia si estraggono tannini, usati per la concia delle pelli.
Inoltre, l'abete rosso è una delle piante piu' longeve al mondo.
In particolare, un esemplare datato da Leif Kullman, botanico all'università Umea (Svezia), avrebbe ben 8000 anni, risultando l'organismo vivente piu'anziano del pianeta.
</doc> 
<doc id="279" url="http://it.wikipedia.org/wiki/America_centrale">
America centrale.
L'America Centrale è la porzione centrale del continente americano, tra il Messico (in America Settentrionale), e la Colombia (in America Meridionale).
Caratteristica unica di quest'area è il fatto di essere un ponte fra le due Americhe e nello stesso tempo un'area di passaggio fra i due oceani, l'Atlantico e il Pacifico grazie alla presenza del canale di Panamá.
Comunemente l'America centrale non viene considerata un continente e sè stante ma viene vista come parte dell'America settentrionale.
I paesi appartenenti all'America centrale sono: La dominazione europea.
Questa regione, in cui anticamente prosperarono civiltà evolute come quelle dei Maya è stata sottoposta per tre secoli (dall'inizio del Cinquecento alla fine dell'Ottocento) alla dominazione spagnola.
La lingua e la religione dei conquistatori si sono così imposte nell'area: in gran parte dei paesi dell'America centrale si parla correntemente lo spagnolo e la religione più diffusa è quella cattolica.
Anche la composizione della popolazione si è profondamente modificata: agli originari amerindi si sono sovrapposti e mescolati i bianchi europei (spagnoli, inglesi, francesi e olandesi) e i neri importati dall'Africa come schiavi per lavorare nelle piantagioni.
L'egemonia degli USA.
Il raggiungimento dell'indipendenza, nei primi decenni dell'Ottocento, non ha portato nella regione stabilità e democrazia.
La storia di gran parte dei paesi centroamericani è stata infatti segnata, anche nel Novecento, da regimi autoritari, colpi di stato e guerre civili.
A partire dal XIX secolo si è affermata nell'area l'influenza dei vicini Stati Uniti d'America, che hanno forti interessi economici, politici e militari nella regione.
Gli USA hanno costruito il canale di Panamà e sono intervenuti più volte, militarmente e economicamente, per condizionare le politiche di molti paesi dell'area.
Economia.
Negli stati più poveri le risorse (in primo luogo terreni agricoli) appartengono a poche grandi famiglie, nelle cui mani si concentra la maggior parte della ricchezza.
L'agricoltura, specialmente quella di piantagione, svolge ancora un ruolo primario.
I prodotti sono destinati per la maggior parte all'esportazione.
Poiché queste attività sono gestite da imprese straniere, i vantaggi economici per le popolazioni locali sono molto ridotti.
Lo stesso avviene del resto per le attività industriali e turistiche (particolarmente sviluppate nei paesi delle Antille), settori in gran parte controllati da imprese straniere.
Un settore importante dell'economia di alcuni stati dell'America centrale è l'esportazione di materie prime, principalmente verso il continente nord americano.
</doc> 
<doc id="280" url="http://it.wikipedia.org/wiki/Anatini">
Anatini.
La tribù degli Anatini (Anatini, Vigors 1825) raggruppa alcune anatre di superficie,
</doc> 
<doc id="282" url="http://it.wikipedia.org/wiki/Anas">
Anas.
Il nome anas può essere riferito a:
</doc> 
<doc id="283" url="http://it.wikipedia.org/wiki/Anatinae">
Anatinae.
Gli Anatini (Anatinae, Leach 1820) sono una sottofamiglia degli Anatidi (Anatidae), che comprende i seguenti generi: Vengono ulteriormente raggruppati in tribù, di cui una porta lo stesso nome italiano (Anatini) di questa sottofamiglia.
</doc> 
<doc id="284" url="http://it.wikipedia.org/wiki/Analisi_della_varianza">
Analisi della varianza.
L'analisi della varianza (ANOVA) è un insieme di tecniche statistiche facenti parte della statistica inferenziale che permettono di confrontare due o più gruppi di dati confrontando la variabilità interna a questi gruppi con la variabilità tra i gruppi.
L'ipotesi nulla solitamente prevede che i dati di tutti i gruppi abbiano la stessa origine, ovvero la stessa distribuzione stocastica, e che le differenze osservate tra i gruppi siano dovuti solo al caso.
Si usano queste tecniche quando le variabili esplicative sono di tipo nominale.
Nulla impedisce di usare queste tecniche anche in presenza di variabili esplicative di tipo ordinale o continuo, ma in tal caso sono meno efficienti delle tecniche alternative (p.es.
: regressione lineare).
Ipotesi di base.
L'ipotesi alla base dell'analisi della varianza è che dati n gruppi, sia possibile scomporre la varianza in due componenti: Varianza interna ai gruppi (anche detta Within) e Varianza tra i gruppi (Between).
La ragione che spinge a compiere tale distinzione è la convinzione, da parte del ricercatore, che determinati fenomeni trovino spiegazione in caratteristiche proprie del gruppo di appartenenza.
Un esempio tipico, ripreso dalle analisi sociologiche, si trova nello studio dei gruppi di tossicodipendenti.
In questo caso l'analisi della varianza si usa per determinare se più gruppi possono essere in qualche modo significativamente diversi tra loro (la varianza between contribuisce significativamene alla varianza totale - il fenomeno è legato a caratteristiche proprie di ciascun gruppo come la zona di residenza)o, viceversa, risultano omogenei (la varianza within contribuisce significativamene alla varianza totale - il fenomeno è legato a caratteristiche proprie di tutti i gruppi).
In altre parole, il confronto si basa sull'idea che se la variabilità interna ai gruppi è relativamente elevata rispetto alla variabilità tra i gruppi, allora probabilmente la differenza tra questi gruppi è soltanto il risultato della variabilità interna.
Il più noto insieme di tecniche si basa sul confronto della varianza e usa variabili di test distribuite come la variabile casuale F di Snedecor.
Le diverse tecniche vengono suddivise a seconda se il modello prevede Discussione analitica.
La relazione tra varianza totale riferita alle n unità e varianze calcolate sui singoli gruppi (g=1,2...,G) risulta essere La prima sommatoria è la varianza Within mentre la seconda è la varianza between.
Quindi, equivalentemente, si potrà scrivere: Dove M è la media totale delle n unità, uguale alle medie parziali di ciascun gruppo con pesi uguali alle rispettive frequenze relative di gruppo.
A loro volta, le medie parziali dei valori del g-esimo gruppo è data da La varianza Within è uguale alla media ponderata delle varianze parziali, calcolate in ogni gruppo.
I pesi sono uguali alle loro frequenze relative.
La varianza Between è uguale alla varianza ponderata delle medie parziali.
I pesi sono uguali alle frequenze relative di gruppo.
Esempio di Analisi della varianza semplice.
I dati osservati nei quattro gruppi, che chiameremo A, B, C e D, di uguale numerosità (per semplificare l'esempio), sono: Nel nostro esempio si ottiene che: T = ---­---­---­---­--- = ---­---­--- = 30,30 tale valore viene confrontato con i valori dei una v.c.
F di Snedecor con 3 e 16 gradi di libertà.
Se si accetta una percentuale di falsi positivi del 5%=(100-95)% tale valore è pertanto, essendo 30,3» 3,24 si rigetta l'ipotesi nulla che prevedeva l'assenza di effetti e si afferma che molto probabilmente almeno uno dei quattro gruppi è diverso dagli altri.
Forse tutti i gruppi sono diversi uno dall'altro, forse solo uno di loro.
Un test (proposto per la prima volta da Ronald Fisher) permette di determinare la più piccola differenza significativa tra la media di due gruppi, confrontandoli uno ad uno.
</doc> 
<doc id="285" url="http://it.wikipedia.org/wiki/Antoine_de_Saint-Exup%C3%A9ry">
Antoine de Saint-Exupéry.
La sua morte in volo, avvenuta sul mar Mediterraneo, nel cielo di Corsica, sul finire della Seconda guerra mondiale è rimasta per molti versi misteriosa finché non è stato localizzato e recuperato il relitto del suo aereo colpito dalla caccia tedesca nel mare antistante la costa marsigliese.
Fu un pilota della Luftwaffe ad abbattere l'aereo, ma la verità venne a galla solo nel 2008.
Biografia.
Nato in una famiglia di nobili origini, terzo di cinque figli del conte Jean de Saint-Exupéry e di Marie Boyer de Fonscolombe, resta a soli quattro anni orfano di padre.
La sua infanzia è però felice.
Allevato dalla madre - ottima pittrice - cresce con i quattro fratelli nel castello di Saint-Maurice-de-Rémens.
Frequenta, insieme al fratello François (di due anni più giovane), il collegio gesuita di Notre-Dame-de-Sainte-Crois dove però non riesce a legare molto con i propri compagni.
Tra loro non gode dell'ammirazione incondizionata che lo aveva accompagnato in famiglia ed è anzi oggetto della loro ironia (lo soprannomineranno "Pique la lune" a causa della forma del suo naso).In questo periodo - nel 1912 - all'aeroporto di Ambérieu, sale per la prima volta su un aereo, quello di Gabriel Wroblewski-Salvez.
Proprio la guerra accentua la solitudine del futuro scrittore: prima la separazione dalla madre (infermiera all'ospedale di Ambérieu), poi il soggiorno - con François - al Collegio di Montgré a Villefranche-sur-Saône e quindi in Svizzera, a Friburgo (Svizzera) in un collegio di padri maristi.
Nel 1917 il reumatismo articolare del fratello, che non sopravvive, li riporta in Francia.
Nello stesso anno si iscrive prima al liceo Bossuet, poi al liceo Saint-Louis di Parigi.
Nel 1921 si arruola nel II reggimento di aviazione di Strasburgo e ottiene il brevetto di pilota, dapprima civile, poi militare.
Per un breve periodo si ferma a Parigi dedicandosi a un lavoro sedentario, e si lega alla futura scrittrice Louise Leveque de Vilmorin.
Nel frattempo scrive, e nel 1926 pubblica il suo primo racconto, L'aviatore, sulla rivista Le Navire d'Argent.
Ma nello stesso anno viene assunto come pilota dalla Compagnia Generale di Imprese Aeronautiche Latécoère, che copre anche la tratta Tolosa-Dakar.
Il 12 ottobre 1926 entra a far parte, come pilota di linea commerciale, del personale navigante delle mitiche linee aeree Latécoère (poi Aéropostale): cinquemila chilometri per trasportare la posta, da Tolosa-Casablanca-Dakar, sorvolando la Spagna, il Marocco, il Sahara, la Mauritania, il Senegal.
A Capo Juby, una modestissima pista schiacciata tra il mare ed il deserto nel Río de Oro (Sahara Occidentale), Antoine vive un intero anno e scrive il suo primo libro, Courrier Sud, seguito da Vol de nuit (premio Femina 1931).
Dopo l'avventura africana, Saint-Exupéry nel 1930 approda a Buenos Aires, come direttore dell'aereo postale Argentina-Francia.
Questo periodo della sua vita diventerà il soggetto di un breve film, girato in 3D da Jean-Jacques Annaud e intitolato Les ailes du courage.
Nella metropoli incontra l'amore della sua vita: Consuelo Suncin Sandoval de Gòmez, scrittrice, pittrice e artista salvadoregna, che sposa nel 1931.
Consuelo diverrà la musa ispiratrice di Saint-Exupéry, ma il matrimonio sarà abbastanza turbolento: i lunghi periodi di assenza e le relazioni extraconiugali di lui, il sodalizio artistico di lei con il gruppo dei surrealisti (André Breton, Marcel Duchamp, Balthus ai quali sarà ispirata la sua pittura) saranno narrati in un'autobiografia che verrà ritrovata dopo la sua morte (avvenuta nel 1979) e pubblicata vent'anni più tardi, divenendo in Francia un best seller.
Nel 1932 la compagnia Aéropostale è minata dalla politica: è destinata ad essere assorbita da Air France.
Antoine mal sopporta la situazione e torna in Francia, cercando di dedicarsi alla scrittura e al giornalismo.
Tra varie vicissitudini brevetta la sua prima invenzione, un dispositivo per l'atterraggio di aerei.
A questo brevetto seguiranno numerosi altri, sempre riguardanti dettagli tecnici di velivoli.
Si giunge al maggio 1933 e nasce la compagnia di bandiera francese Air France.
L'aereo postale è, ormai, storia passata.
Nel 1935 tenterà il raid aereo Parigi-Saigon.
L'avventura si tramuterà in una sciagura nel deserto libico, dove verrà tratto in salvo dagli aerei della Regia Aeronautica di Derna.
Nel 1939 pubblica Terre des hommes.
Il libro diventa un best seller e riceve un premio anche dall'Accademia Francese.
Prima dell'inizio della Seconda guerra mondiale scrive anche per Paris-Soir.
Il 3 settembre 1939, il capitano di complemento Saint-Exupéry si arruola nell'aeronautica militare di Francia chiedendo il comando di una squadriglia di caccia, ma la sua età e le sue condizioni fisiche glielo vietano.
Lo accetteranno in una squadriglia di ricognizione aerea.
Il 22 maggio 1940 effettua una missione di ricognizione su Arras che gli ispirerà Pilote de guerre, e sarà citato per la croce di guerra.
Un grave incidente lo costringe a riparare a New York, ponendosi come obiettivo quello di far entrare in guerra gli Stati Uniti; di qui passerà nel Québec nel 1942.
Considerato gollista dagli americani e pétainista dai canadesi, fatica a farsi ascoltare, ma quando gli alleati sbarcheranno in Africa del Nord, Antoine chiederà di essere arruolato nell'aviazione americana, per tornare in Francia volando.
In piena seconda guerra mondiale (1943) saranno proprio gli americani a pubblicare, per primi e in inglese, Il piccolo principe, oggi uno dei libri più venduti.
Romanzo in forma di favola sulla educazione sentimentale divenuto poi un best-seller senza epoca, Il piccolo principe ha avuto una notorietà internazionale (è stato tradotto in centoquindici lingue e stampato anche in caratteri arabi e cirillici).
Il mistero della morte.
Ripresa nello stesso anno l'attività aviatoria e tornato in Europa, gli viene affidata una serie di cinque missioni di ricognizione fra la Sardegna e la Corsica.
Dall'ultima non torna più, precipitando, in circostanze ora del tutto chiarite (anche grazie alle dichiarazioni del pilota Luftwaffe Horst Rippert, che si è dichiarato responsabile del suo abbattimento), nel Mar Tirreno dopo essere decollato con un F-5 (una versione da ricognizione del Lockheed P-38 Lightning) dalla base militare di Borgo in Corsica in direzione di Lione (molti parlarono per molto tempo di incidente o suicidio).
Era il 31 luglio 1944.
Poetica la somiglianza della sua fine con il destino del protagonista del suo più famoso romanzo.
Dopo la sua morte, nel 1948 esce Cittadella, raccolta di note e pensieri.
Nel 1982 verrà invece pubblicata un'altra raccolta di appunti, intitolata Ecrits de guerre.
Il mistero svelato?.
Nel marzo del 2008 Horst Rippert, un 88enne ex-pilota della Luftwaffe che durante la guerra ebbe al suo attivo 28 vittorie in scontri aerei, ha dichiarato che nella notte del 31 luglio 1944 stava sorvolando il Mediterraneo su un Messerschmitt, quando vide più in basso un F-5, versione da ricognizione di un Lockheed P38 Lightning, e decise di abbatterlo, naturalmente senza sapere chi fosse il pilota francese al quale stava sparando.
«Quando ho saputo di chi si trattava — ha detto —, ho a lungo sperato che non si trattasse di lui»; Saint-Exupéry era infatti all'epoca già conosciuto anche in Germania, non tanto per Il Piccolo Principe (scritto nel 1942), quanto per le precedenti pubblicazioni legate al mondo dell'aviazione.
Per questo motivo Rippert avrebbe tenuto nascosta per quasi sessantaquattro anni la storia di quella notte, finché non sono arrivati a lui il sommozzatore Luc Varnell, il ricercatore di aerei caduti Lino von Gartzen, ed il giornalista Jacques Pradell, autori di una approfondita indagine sulla scomparsa dello scrittore francese.
Il ritrovamento dell'aereo.
La stampa francese ha riportato con grande evidenza il 7 aprile 2004 la notizia del ritrovamento, a sessanta metri di profondità, al largo dell'Île de Riou (nella zona di mare dove avvenne la tragedia), dei rottami dell'aereo su cui si trovava Saint-Exupéry quando scomparve durante la missione ricognitiva del 31 luglio 1944.
Un primo ritrovamento di parte dei rottami si era avuto due anni prima grazie ad un sub di Marsiglia.
Successive indagini hanno permesso poi di accertare scientificamente che si tratta realmente dell'aereo con il quale era decollato lo scrittore, un Lockheed P-38 Lightning di produzione statunitense.
Molti, invece, visto che su quell'aereo erano piazzate delle mitragliette anziché una cinepresa per la ricognizione (Antoine de Saint-Exupery non voleva armi sul suo aereo), continuarono a pensare che quello non fosse il suo aereo (anche perché non fu mai trovata traccia del corpo dello scrittore).
La morte in volo di Saint-Exupery, fino alle dichiarazioni del pilota tedesco che lo abbatté, non fu mai sicuramente accertata.
Ciò, data la fama "leggendaria" e romantica del personaggio fece nascere "miti", come quello secondo il cui l'aereo che fu visto precipitare al largo dell'Île sarebbe un altro aereo francese abbattuto dalla contraerea e il P-38 guidato il 31 luglio da Antoine de Saint Exupery sarebbe scomparso portando con sé il mistero della fine del pilota e scrittore francese.
Curiosità.
Il fumettista Hugo Pratt ha dedicato una storia, Saint-Exupéry - L'ultimo volo, alla vicenda della morte dello scrittore; il fumetto, in pieno stile prattiano, ripercorre gli ultimi istanti della vita del protagonista intrecciando al fatto i ricordi della sua vita vissuta.
</doc> 
<doc id="286" url="http://it.wikipedia.org/wiki/Aeroporto">
Aeroporto.
In architettura, in urbanistica ed in aeronautica, un aeroporto è una infrastruttura attrezzata per il decollo e l'atterraggio di aeromobili, per il transito dei relativi passeggeri e del loro bagaglio, per l'hangaraggio ed il rifornimento dei velivoli.
Composizione tipo dell'aeroporto.
Gli aeroporti civili moderni sono caratterizzati da due grandi macro-aree, dette air-side e land-side, costituite rispettivamente dalle infrastrutture di volo o ad esso asservite e dalle strutture ed aree accessibili al pubblico.
Della zona air-side fanno parte la pista di atterraggio, generalmente in asfalto, eventualmente con testate rigide pavimentate in calcestruzzo, un piazzale di sosta per gli aeromobili, uno o più raccordi che collegano il piazzale alla pista di volo, la torre di controllo e, talvolta, una o più vie di rullaggio.
Negli aeroporti più grandi, in zona air-side vi sono inoltre degli hangar per il ricovero dei mezzi aeroportuali (trattori, mezzi di rampa, ecc.), e per la manutenzione o la riparazione degli stessi e una caserma dei vigili del fuoco.
Della zona land-side fanno invece parte l'aerostazione passeggeri, la viabilità, i parcheggi autovetture ed altre eventuali strutture aperte al pubblico.
L' aeroporto internazionale di Rio de Janeiro La pista.
Le moderne piste degli aeroporti hanno una sovrastruttura semirigida, attentamente studiata nel suo orientamento per tener conto della presenza di eventuali ostacoli naturali, della direzione dei venti preponderanti nella zona e della posizione del sole lungo l'arco della giornata.
La pista deve sempre essere dotata di luci di bordo, mentre sono obbligatorie le luci d'asse solo per le piste di categoria più elevata.
Sia le luci di bordo che le luci d'asse forniscono al pilota delle indicazioni metriche per cui esse sono bianche nel tratto iniziale e diventano rispettivamente arancioni e rosse nel tratto terminale.
Le luci di soglia e di fine pista sono sempre obbligatorie, disposte trasversalmente alla pista e rispettivamente di colore verde e di colore rosso.
L'illuminazione della pista serve per renderla visibile di notte o in condizioni di scarsa visibilità.
L'intensità delle luci di pista è stabilita dal "Regolamento per la costruzione e l'esercizio degli aeroporti" emanato dall'Ente Nazionale per l'Aviazione Civile e viene periodicamente misurata.
La pista può essere dotata di sistemi PAPI e ILS, che permettono gli atterraggi strumentali, anche in condizioni di scarsa visibilità.
Negli aeroporti più grandi e trafficati le piste sono spesso più di una, per separare atterraggi e decolli oppure sono disposte in varie direzioni per consentire sempre le operazioni nella giusta direzione di vento.
Le piste sono affiancate da strade di servizio per l'intervento dei mezzi di soccorso e sono collegate alla zona di parcheggio degli aeromobili per mezzo di bretelle.
Vie di rullaggio, raccordi e piazzale di sosta.
Le piste di volo sono talvolta affiancate da vie di rullaggio ad esse parallele con la funzione di far circolare in senso rotatorio gli aeromobili, evitando possibili interferenze, in modo da poter movimentare contemporaneamente più macchine, riducendo i tempi di attesa.
Le luci di bordo delle vie di rullaggio, ove presenti, sono di colore blu.
I raccordi, detti anche bretelle, sono dei tratti pavimentati che collegano il piazzale direttamente alla pista o alla via di rullaggio.
In alcuni casi i raccordi presentano un angolo di incidenza con la pista di volo sufficientemente ridotto per consentire l'uscita rapida in situazioni di emergenza.
Le luci di bordo dei raccordi, se presenti, sono di colore blu.
Il piazzale di sosta è un'area destinata alla sosta degli aeromobili ed alle operazioni di salita a bordo e sbarco dei passeggeri.
In genere il piazzale è realizzato con lastre di calcestruzzo non armato e pertanto di elevato spessore per sostenere i notevoli carichi cui è soggetto (aerei con il pieno di carburante, di passeggeri e di bagagli).
Le luci di bordo del piazzale sono obbligatorie e sono di colore blu.
Il terminal.
Il terminal è la parte più vicina alle aree di parcheggio per le auto dei passeggeri in partenza, fermate d'autobus e di taxi, talvolta stazioni ferroviarie o metropolitane per consentire un collegamento veloce con le località più prossime.
Il terminal di un grande aeroporto civile moderno contiene al suo interno tutto quello che serve per le operazioni di imbarco e sbarco dei passeggeri, dai banchi del check-in, dalle postazioni di controllo dei documenti e di imbarco, dalla dogana (nel caso di aeroporti internazionali) ai servizi relativi ai bagagli.
All'interno della struttura, sono sempre presenti anche servizi accessori come bar, ristoranti e negozi.
Partenza.
Lasciato il mezzo di trasporto usato per raggiuntere l'aeroporto, il passeggero si reca al terminal aeroportuale, dove è indicato il banco dove vanno espletate le procedure di accettazione (il cosiddetto check-in), sempre che non siano state sbrigate online o in altro luogo.
Al check-in, è normale che il passeggero depositi il suo bagaglio, da trasportare separatamente, su un nastro trasportatore.
In genere vengono ammessi da 20 a 25 kg senza pagamento di supplementi.
Una parte del carico, il cosiddetto bagaglio a mano, verrà invece portato dal passeggero in cabina.
Generalmente è durante la procedura del check-in che al viaggiatore viene assegnato il posto a sedere numerato.
Il posto è riportato sulla cosiddetta carta di imbarco, ossia il documento che garantisce l'accesso alle zone dell'aeroporto riservate ai viaggiatori nonché al posto a sedere in aereo.
Questa carta (detta in ingles boarding card) riporta inoltre il luogo e l'orario dell'imbarco in aereo.
In seguito, il passeggero passa attraverso i controlli di espatrio e a quelli del metal detector, con il quale si appura che il bagaglio a mano non contenga armi improprie, vere, oppure altri oggetti pericolosi.
Più tardi, il passeggero si reca (a piedi o con il mezzo di trasporto riservato ai passeggeri) al cancello (detto anche uscita o gate) indicato sulla carta di imbarco.
È in questa zona che si trovano i cosiddetti duty-free shop.
Il trasferimento verso il velivolo può avvenire ancora una volta a piedi o essere garantito da servizi di bus interni che trasferiscono i passeggeri nelle vicinanze degli aerei.
Per salire in aereo, sono molto usate delle passerelle mobili coperte che consentono il passaggio diretto dal cancello al velivolo; si tratta di una soluzione particolarmente comoda per passeggeri in sedia a rotelle; ciononostante, sono tuttora molto usate anche le apposite scale trasportabili.
Arrivo.
Dopo il percorso aereo e l'atterraggio, i passeggeri destinati a cambiare volo vengono indirizzati al nuovo cancello dal personale del transito.
Chi è invece giunto a destinazione, passa nuovamente i controlli di identità per poi accedere ad un nastro trasportatore che fornisce il bagaglio precedentemente consegnato al check-in in cambio di una ricevuta.
Il personale dell'aeroporto può controllare che i viaggiatori siano gli effettivi proprietari del bagaglio controllando questa ricevuta.
Del resto, il regolare arrivo dei bagagli e la loro consegna sono tra le procedure più soggette ad errori ed inconvenienti (soprattutto se i bagagli sono privi dell'indicazione del proprietario o se il viaggio è interrotto da trasbordi).
Il viaggiatore, per finire, passa attraverso i controlli doganali.
Un corridoio segnalato con un cartello verde è riservato ai passeggeri che non hanno nulla da dichiarare.
Gli altri scelgono il percorso segnalato da un cartello rosso per espletare la dichiarazione alla dogana.
Fatto ciò, il viaggiatore entra nella zona accessibile a tutto il pubblico per poi recarsi al prossimo mezzo di trasporto.
Aeroporti minori e aviosuperfici.
L'aeroporto dell'isola di Barra, Isole Ebridi, Scozia, l'unico al mondo che utilizza la spiaggia come pista.
Gli aeroporti minori possono non avere il terminal, avere una sola pista, eventualmente erbosa, e nessuna pista di rullaggio.
Esistono inoltre aeroporti controllati e non controllati.
Tra quelli controllati, quelli maggiori hanno una torre, che fornisce autorizzazioni agli aeromobili, altri hanno semplicemente un servizio di informazioni sul traffico e sul meteo detto AFIS (Airport Flight Information Service), che però non fornisce autorizzazioni e non ha responsabilità.
Sta al pilota verificare se lo spazio che sta per occupare è effettivamente libero o meno.
Gli aeroporti non controllati invece hanno semplicemente una frequenza radio dedicata detta biga, a cui non è detto che qualcuno risponda, che i piloti usano per comunicare agli altri aerei in zona la propria posizione Le aviosuperfici invece sono semplicemente aree su cui è possibile atterrare perché il proprietario lo consente, ma non sono ufficialmente registrate dagli enti statali.
Le aviosuperfici in genere sono semplicemente grandi prati livellati, ma nulla vieta che un privato si costruisca un vero e proprio aeroporto, con piste e luci e terminal, ma classificato come aviosuperficie perché non registrato.
Le aviosuperfici si suddividono in segnalate e non segnalate, e in pendenza o non in pendenza (il limite per quelle non in pendenza è il 2% di inclinazione).
I piloti che vogliano usufruire di ognuna di queste quattro categorie di aviosuperfici devono conseguire un'apposita abilitazione.
Gli aeroporti in Italia.
In Italia, la gestione degli aeroporti civili è spesso svolta da compagnie di gestione locali, come ad esempio la Società Aeroporti di Roma (AdR) o la Società Esercizi Aeroportuali di Milano (SEA) o la Società Gestione Aeroporto Internazionale di Torino (SAGAT).
La gestione delle norme in materia aeronautica spetta all'Ente Nazionale per l'Aviazione Civile (ENAC), mentre la gestione del traffico aereo è di competenza dell'Ente nazionale assistenza al volo (ENAV) e dell'Aeronautica Militare, a seconda della tipologia di aeroporti.
L'Italia è membro dell'ICAO, un'agenzia dell'ONU, ed applica i documenti normativi approvati da questa organizzazione.
Fa parte inoltre dell'ECAC, omologo europeo dell'ENAC, e di Eurocontrol, l'organizzazione dei formitori di servizi al traffico aereo europei.
Secondo la regolamentazione dell'ENAC, gli aeroporti italiani si dividono nelle seguenti tipologie demaniali: A livello di giurisdizione, gli aeroporti italiani ricadono entro l'area di quattro centri di controllo detti CRAV (in inglese ACC, Area Control Center): Anche il traffico da e per gli aeroporti militari aperti al traffico civile (Roma Ciampino, Verona Villafranca, etc.
) è soggetto al controllo degli ACC, mentre i traffici militari vengono gestiti dagli SCCAM, Servizio Coordinamento e Controllo Aeronautica Militare, solitamente coubicati con gli ACC.
I codici identificativi degli aeroporti.
Gli aeroporti vengono identificati univocamente da un insieme di 4 lettere, detto indicatore di località, chiamato codice ICAO.
La prima lettera identifica la zona del mondo, la seconda la nazione, e le altre due l'aeroporto.
Nazioni con molti aeroporti, ad esempio gli USA, possono avere più lettere per la nazione.
Per fare un esempio, l'aeroporto di Roma Fiumicino è LIRF, dove L sta per Europa Meridionale I è l'Italia, R indica (in questo caso, ma non necessariamente) la regione informazioni volo di Roma ed F l'aeroporto.
Altri esempi: l'aeroporto di Viterbo è LIRV, mentre Barcellona, in Spagna, è LEBL, dove la E sta per Spagna.
Al check-in vengono applicate delle etichette nominative sui bagagli composte da codici di 3 lettere.
Questi codici sono quelli dati dalla IATA che da anche i codici alle compagnie aeree.
Ad esempio se la destinazione del bagaglio è l'aeroporto di Bergamo Orio Al Serio il codice IATA è BGY oppure per Milano Malpensa MXP o Londra Stansted STN Londra Heathrow LHR e così via.
La IATA da anche i codici alle compagnie aeree.
Per esempio il codice IATA di Alitalia è AZ, di Ryanair FR, di American Airlines AA, di Air Malta KM Aeroporti ed impatto ambientale.
Normalmente i grandi aeroporti civili internazionali sono situati nelle vicinanze di una grande città e ad essa collegati da strade o autostrade.
Il loro posizionamento, soprattutto nei tempi attuali, è molto complesso anche per gli ostacoli posti dalla popolazione alla loro costruzione; nessuno infatti è ben disposto ad accettare vicino alla propria casa una installazione che porta con sé delle problematiche accentuate di inquinamento dell'aria e di rumore.
Spesso la popolazione residente nelle adiacenze degli aeroporti si costituisce in Comitati Antirumore, con lo scopo di limitare l'attività degli impianti e/o la costruzione di apposite barriere che limitino l'impatto ambientale.
</doc> 
<doc id="287" url="http://it.wikipedia.org/wiki/Anas_%28uccelli%29">
Anas (uccelli).
Il genere Anas (Linnaeus, 1758) comprende una cinquantina di specie di anatre diffuse in tutto il mondo, facenti parte della tribù Anatini e della sottofamiglia Anatinae.
Tassonomia.
La filogenesi di questo genere è complessa e vi sono evidenze che si tratti in realtà di un gruppo polifiletico.
La esatta definizione dei rapporti filogenetici è ostacolata dal fatto che la radiazione dei due maggiori gruppi - quello delle alzavole e quello del germano reale - ebbe luogo in un periodo di tempo relativamente breve nel corso del Pleistocene medio-superiore.
Oltretutto, nell'evoluzione di Anas ha giocato probabilmente un ruolo importantissimo l'ibridizzazione.
Le relazioni tra le specie sono molto oscurate da questo fatto, e i dati delle sequenze del DNA mitocondriale hanno un dubbio valore nel risolvere le loro relazioni.
Si possono distinguere alcuni cladi maggiori.
Per esempio il gruppo del germano, forma un gruppo monofiletico e sembrerebbe ormai abbastanza chiaro che debba essere posto in un genere a sé stante.
Questo genere potrebbe includere l'alzavola del Baikal, la marzaiola, il gruppo Punanetta, con i membri maculati dalla testa nera, i mestoloni e altre specie dalle ali azzurre.
Se anche i fischioni debbano essere considerati un genere distinto (che comprenderebbe anche la canapiglia e l'anatra falcata) è tuttora oggetto di discussione.
</doc> 
<doc id="288" url="http://it.wikipedia.org/wiki/Anno_bisestile">
Anno bisestile.
L'anno bisestile è un accorgimento utilizzato nel calendario giuliano e nel calendario gregoriano per mantenere in sincronia l'anno civile con il ciclo delle stagioni.
La sua invenzione è attribuita a Sosigene di Alessandria, che elaborò il calendario giuliano su incarico di Gaio Giulio Cesare nel 46 a.C..
Le stagioni si ripetono una volta ogni anno tropico (il tempo che intercorre tra due equinozi o solstizi dello stesso tipo).
Questo periodo è di 365,2422 giorni (ossia 365 giorni, 5 ore, 48 minuti e 46 secondi), cosicché un calendario fisso di 365 giorni, essendo più breve, causerebbe uno slittamento delle stagioni: ogni 4 anni accumulerebbero un giorno in più di ritardo.
Per correggere questo slittamento, agli anni "normali" di 365 giorni si intercalano anni "bisestili" di 366: il giorno in più viene inserito nel mese di febbraio, che negli anni bisestili conta 29 giorni anziché 28.
In questo modo si può ottenere una durata media dell'anno pari a un numero non intero di giorni.
Nel calendario giuliano è bisestile un anno ogni 4 (quelli la cui numerazione è divisibile per 4): la durata media dell'anno diventa così di 365,25 giorni (365 giorni e 6 ore) e la differenza rispetto all'anno tropico si riduce da 5,8128 ore in difetto ad appena 11 minuti e 14 secondi in eccesso.
Il calendario gregoriano riduce ulteriormente questa approssimazione eliminando 3 anni bisestili ogni 400 anni di calendario rispetto al calendario giuliano: in questo modo la durata media dell'anno diventa di 365,2425 giorni (365 + 97/400), riducendo la differenza a soli 26 secondi di eccesso.
La regola del calendario gregoriano è la seguente: Sono cioè bisestili tutti gli anni la cui numerazione termina con le due cifre 04, 08, 12... fino a 96; gli anni che terminano con 00 sono bisestili solo se l'anno è divisibile per 400, cioè il 1600, il 2000, il 2400 eccetera.
In linguaggi di programmazione come C, Java, PHP, Perl, si può eseguire il test: Il calendario gregoriano si applica dal 1582, anno della sua introduzione.
Benché sia teoricamente possibile estenderlo anche agli anni precedenti, normalmente per questi si usa il calendario giuliano.
Perciò sono bisestili tutti gli anni divisibili per 4, compresi quelli secolari, dal 4 al 1580 dopo Cristo; per gli anni avanti Cristo, invece, sono bisestili gli anni per cui la divisione per 4 dà come resto 1, cioè l'1 a.C., il 5 a.C., il 9 a.C. e così via.
Questo perché non esiste l'anno zero, quindi quattro anni prima del 4 d.C. vi fu l'1 a.C..
I Romani aggiungevano il giorno in più dopo il 24 febbraio, che essi chiamavano sexto die ante Kalendas Martias (sesto giorno prima delle Calende di marzo); il giorno aggiuntivo si chiamava bis sexto die (sesto giorno ripetuto) da cui l'aggettivo "bisestile".
Oggi i giorni di febbraio vengono semplicemente numerati a partire da 1, per cui normalmente si considera che il giorno aggiunto sia il 29.
</doc> 
<doc id="291" url="http://it.wikipedia.org/wiki/Aki_Kaurism%C3%A4ki">
Aki Kaurismäki.
È noto per i suoi film ambientati negli strati sociali meno fortunati, soprattutto del nord Europa, spesso con situazioni e personaggi stravaganti.
Biografia.
Con il fratello Mika Kaurismäki ha fondato il Midnight Sun Film Festival di Sodankylä e la società di distribuzione Ville Alpha (chiamata così dal film Alphaville di Jean-Luc Godard).
Nel 1981, i due fratelli dirigono il film-documentario La sindrome del lago Saimaa, girato in riva al più grande lago della Finlandia.
Nel 1987, Aki dà una interpretazione 'anticapitalistica' di Shakespeare con la pellicola Amleto nel mondo degli affari.
La fiammiferaia, del 1989, racconta le vicende sentimentali all'interno di una fabbrica.
Nello stesso anno dirige il paradossale Leningrad Cowboys Go America, road movie musicale.
Nel 1990 Kaurismäki gira Ho affittato un killer, con Jean-Pierre Léaud, presentato con successo alla mostra del cinema di Venezia.
Segue Vita da Bohème, in cui sembra ispirarsi più all'omonimo romanzo di Henri Murger che all'opera di Puccini, utilizzando composizioni di Wolfgang Amadeus Mozart e valzer francesi.
Tatjana (1994), quasi una pellicola muta, definisce meglio il carattere surrealista del lavoro di Kaurismäki.
Nel 1996 Nuvole in viaggio riscuote un discreto successo: la commedia, dai toni leggeri, parla anche di crisi economica e disoccupazione.
Nel 1999 realizza Juha, adattando un classico della letteratura finlandese di Juhani Aho.
Questo film, corredato da titoli esplicativi, non ha dialoghi e si presenta come un vecchio film muto.
Nel 2002 è premiato al festival del cinema di Cannes con il Grand Prix Speciale della Giuria per L'uomo senza passato (Mies vailla menneisyyttä).
Nel 2006 riceve il Premio Fiesole "Maestri del Cinema".
Lo stesso anno esce nelle sale Le luci della sera, uno tra i suoi film più pessimisti e malinconici.
</doc> 
<doc id="293" url="http://it.wikipedia.org/wiki/Abramo_Abulafia">
Abramo Abulafia.
È considerato uno dei maggiori studiosi della Qabbalah dell'epoca medioevale.
Abulafia nacque nel 1240 a Saragozza, in Aragona.
Ancora fanciullo passò con la famiglia in Navarra, nella cittadina di Tudela.
Qui fu introdotto dal padre allo studio della Torah (La Bibbia ebraica) e del Talmud.
A diciott'anni, dopo la morte del padre, iniziò una vita errabonda.
Si imbarcò per l'Oriente alla ricerca del favoloso fiume di pietre, il Sambation, oltre il quale si sarebbero trovate le Dieci Tribù perdute di Israele.
Benché affatto scientifica nel senso odierno la credenza nell'esistenza del Sambation era molto salda tra i dotti ebrei e cristiani del XIII secolo, e non pochi partivano alla sua ricerca.
Gli Ebrei vi ricercavano le vagheggiate tribù perdute, i Cristiani l'altrettanto vagheggiato regno del Prete Gianni.
Tutto quello che si sapeva, o si supponeva, del Prete e delle Tribù era che si trovavano "in India", cioè vagamente a oriente.
Abramo, sbarcato ad Acri, trovò solo la desolazione lasciata dalle Crociate e decise di non proseguire.
Giunse invece alla determinazione di tornare in Occidente per ottenere udienza dal papa.
Perché volesse incontrare il papa non si sa con certezza; si è supposto che il giovane entusiasta volesse tentare di convincerlo della bontà del giudaismo.
Sbarcò a Capua e vi soggiornò.
Fu a Capua che conobbe un filosofo e medico di nome Hillel che lo introdusse all'opera di Mosè Maimonide.
È piuttosto probabile che Hillel altri non fosse che il celebre Rabbi Samuel ben Eliezer, meglio noto come Hillel di Verona.
Abulafia lesse con passione Maimonide; ma, benché lo stimasse sopra ogni studioso e ne citasse spesso dei brani, il giovane non fu soddisfatto della scienza di Maimonide.
Per la verità la sua sete di conoscenza sembra non potersi placare nella lettura di alcuno dei filosofi conosciuti.
Secondo Scholem, fu un convinto sostenitore di Maimonide, la cui dottrina (filosofica) non riteneva in contrasto con la mistica e che questa stessa derivasse dalle premesse della "Guida dei Perplessi" di cui scrisse addirittura due commenti, in effetti cercò di trovare un nesso logico tra le proprie posizioni e quelle di Maimonide.
Abramo era di carattere estroverso, e con facilità trovava chi l'ascoltasse.
Fu dunque a Capua che iniziò a scrivere ed a insegnare.
Scrisse infaticabilmente di Qabbalah, filosofia, grammatica, e si circondò di discepoli a cui trasmetteva molto del suo entusiasmo.
Dopo il suo ritorno in Spagna, all'età di trentun anni, ebbe le prime esperienze mistiche.
A Barcellona si immerse nello studio del Sefer yetzirah e dei suoi numerosi commentari.
Lo studio della Yetzirah e degli scritti del mistico tedesco Eleazaro di Worms esercitarono su di lui una profonda influenza.
Le lettere della Scrittura e i loro valori numerici, con le loro combinazioni e permutazioni, divennero per lui segni di altri segni.
E tutti i segni erano complementari e si spiegavano l'un l'altro.
Di tutti i segni del creato quello eccelso erano le quattro lettere del nome di Dio, il Tetragrammaton.
Il Tetragrammaton andava oltre l'uomo perché non si poteva pronunciare, si poteva solo meditare, analizzarne le lettere, ricombinarle, studiarne le corrispondenze e, attraverso esso, risalire l'albero delle sefirot.
Per mezzo di questi esercizi mistici e con l'osservanza di pratiche ascetiche l'uomo di Abulafia si innalza dallo stato mondano a uno stato superiore e diviene profeta.
Ma non si diventa profeti per dar spettacolo di sé con miracoli, bensì per giungere a uno stadio di percezione più sottile e per poter penetrare intuitivamente la natura imperscrutabile dell'Altissimo, i misteri della creazione, i problemi posti dalla vita umana, dal "Da-sein", i significati più reconditi della Torah.
Nel 1272 Abulafia si trovava a Patrasso, in Grecia.
Lì compose il primo dei suoi libri profetici, il Sefer ha-Yashar (Libro del Giusto).
Ma il suo spirito inquieto continuava a spingerlo verso l'incontro col papa.
La richiesta di udienza raggiunse papa Niccolò III a Soriano.
Il papa, che non era un mistico, ordinò di mettere al rogo quell'Ebreo se si fosse presentato.
Abulafia si presentò ugualmente, e fu incarcerato.
Fu liberato dopo solo quattro settimane - nel frattempo il papa era stato colpito da un'apoplessia.
Abulafia fece la sua comparsa in Sicilia dove si manifestò alle comunità ebraiche come Messia.
Lo scandalo suscitato da questa affermazione costrinse il filosofo a fuggire ancora.
Nell'isola maltese di Comino compose il Sefer ha-Ot (Libro del segno) tra il 1285 e il 1288.
Nel 1291 scrisse la sua opera più difficile, gli Imre Shefer (Parole di bellezza); dopo questa data si perde ogni traccia di lui.
Abulafia chiama il suo sistema Qabbalah mistica.
Egli vuol distinguersi così dai suoi predecessori nella misura in cui la loro filosofia si accontenta di caratterizzare Dio come l'En Sof, con le sefirot come intermediari non ben definiti.
Questo sarebbe semplicemente un metodo propedeutico al fine ultimo del profeta, la comunione con Dio.
I mezzi sono forniti dallo studio dei nomi di Dio - in particolare delle quattro lettere del Tetragrammaton YHWH - e dalla gematriyah, l'uso delle lettere come numeri con intendimenti simbolici.
È assai probabile che molto in queste concezioni sia dovuto alla lettura di Eleazaro di Worms e in generale al misticismo tedesco.
L'influenza di Abulafia sullo sviluppo della Qabbalah fu, secondo l'opinione prevalente, di ritardarlo piuttosto che di favorirlo.
Dopo di lui e per la sua grande influenza si moltiplicò la tentazione di "giocherellare" coi nomi di Dio e degli angeli e a impiegare la gematriyah per gli scopi più diversi.
Abulafia considerava sé stesso Messia e figlio di Dio.
Il suo grande zelo lo spingeva a tendere continuamente ad estendere il suo insegnamento ai Cristiani; pare che proprio per questo avesse tentato di introdurre nel suo sistema una sorta di Trinità.
Imbevuto dell'ideale dell'unità dei credenti, lavorò sull'idea trinitaria applicandola al sistema delle sefirot.
Introdusse i termini "Padre", "Madre", "Figlio" e "Spirito Santo", tratti dal credo cristiano, nella letteratura cabalistica del XIII secolo.
</doc> 
<doc id="294" url="http://it.wikipedia.org/wiki/Pernis_apivorus">
Pernis apivorus.
Il falco pecchiaiolo occidentale (Pernis apivorus), detto dialettalmente anche adorno, è un uccello rapace appartenente alla famiglia degli Accipitridi.
Si nutre soprattutto di insetti, anche se in inverno (ma non solo) non disdegna piccoli rettili e anfibi, uova, piccoli uccelli e piccoli mammiferi.
È goloso anche di miele.
È grande all'incirca quanto una poiana e il suo piumaggio è assai variabile con tre caratteristiche bande scure sulla coda.
Il falco pecchiaiolo occidentale è un uccello migratore di lunga distanza che trascorre l'inverno a sud del Sahara e giunge in Europa a primavera per nidificare passando soprattutto dallo stretto di Gibilterra, dalla Sicilia e lo Stretto di Messina, e dalla Turchia (ad ovest ed est del Mar Nero).
Protezione.
La concentrazione di migliaia di rapaci sullo Stretto di Messina, durante la migrazione primaverile, ha determinato nel passato il nascere di una forma di caccia tradizionale al falco pecchiaiolo occidentale.
Con il divieto della caccia primaverile, introdotto nei primi anni settanta, tale caccia è diventata una forma di bracconaggio contrastata dagli organi competenti dello Stato italiano e, con grande impegno, dalle associazioni ambientaliste.
Il Corpo Forestale dello Stato compie ogni primavera un apposito servizio antibracconaggio, denominato "Operazione Adorno", che vede impegnato il reparto speciale NOA (nucleo operativo anti-bracconaggio).
</doc> 
<doc id="297" url="http://it.wikipedia.org/wiki/Al_secolo">
Al secolo.
Al secolo è un'espressione della lingua italiana comunemente utilizzata per indicare l'identità anagrafica di soggetti noti con pseudonimi (es: Trilussa, al secolo Carlo Alberto Salustri).
Nella religione cattolica, è un'espressione utilizzata col medesimo intento per indicare ciò che nella vita dei sacerdoti e di chi è parte del clero, riguarda la passata condizione laica (es: Papa Benedetto XVI, al secolo Joseph Ratzinger).
L'espressione, insieme al termine "secolare", deriva dal latino seculum e sta ad indicare tutto ciò che non appartiene alla religione ma al mondo, ovvero alla vita reale.
</doc> 
<doc id="298" url="http://it.wikipedia.org/wiki/Animalia">
Animalia.
Sono definiti Animali (o Metazoi) tutti gli organismi eucarioti, con differenziazione cellulare, eterotrofi e mobili durante almeno uno stadio della loro vita.
Il regno animale (Animalia o Metazoa) è costituito da circa 1,5 milioni di specie note viventi (ma si pensa che ve ne siano ancora molte da scoprire), raggruppate in particolari categorie tassonomiche definite dal sistema di classificazione scientifica.
Il phylum più rappresentativo è, senza dubbio, quello degli Artropodi che conta circa 1 milione di specie, di cui 750.000 appartenenti alla classe degli Insetti.
La disciplina biologica che studia gli animali viene detta Zoologia.
La Medicina veterinaria studia tutto ciò che riguarda la salute degli animali e il rapporto uomo-animale-ambiente Struttura.
Essendo così vasto le specie appartenenti al regno animale presentano, come ogni giorno possiamo osservare intorno a noi, una enorme biodiversità.
Possiamo raggruppare le specie in categorie tassonomiche via via più ampie individuando i piani strutturali (o Bauplane) comuni.
Tegumento, scheletro e muscoli.
In tutti gli animali, escludendo quelli più primitivi da un punto di vista evolutivo, il tegumento e il sistema muscolare sono variamente in rapporto tra loro e dipendono strettamente dall'ambiente in cui gli organismi vivono.
Il tegumento, oltre alla funzione di protezione dell'ambiente interno da eventuali pericoli provenienti dall'ambiente esterno all'animale, può nei vari taxa svolgere varie altre funzioni.
Nei Platelminti e in altri Phyla minori rappresenta il sistema di scambio dei gas.
Dà origine a varie strutture: conchiglie (Molluschi), gusci, esoscheletro (Artropodi), peli, penne, corna e capelli.
Apparato digerente e metabolismo.
Gli animali, come già ricordato sono organismi eterotrofi, non sono cioè in grado di fabbricarsi da soli l'alimento come le piante, ma devono procurarselo nutrendosi di piante, altri animali o resti di altri animali.
Così come per gli altri sistemi e apparati, varie sono le modalità sviluppate dai vari phyla riguardo alle abitudini alimentari, alla digestione delle sostenze ingerite e ai propri processi metabolici.
Sistema circolatorio.
L'apparato circolatorio svolge la funzione di distribuire le sostanze nutritive alle cellule del corpo.
Può contenere anche cellule e pigmenti respiratori (emoglobina, emocianina).
Può essere chiuso (Anellidi, Vertebrati, molluschi Cefalopodi) o aperto (Insetti, gli altri Molluschi), o addirittura mancare del tutto, come in alcuni Phyla.
Apparato respiratorio ed escretore.
L'apparato respiratorio è costituito dall'insieme delle strutture attraverso le quali l'aria entra dalla bocca e dal naso per arrivare ai polmoni e da questi ritornare all'ambiente esterno.
L'apparato respiratorio si distingue in vie aeree inferiori e vie aeree superiori.
Le vie aeree superiori sono costituite da organi collocati esternamente al torace: naso, faringe, laringe; le vie aeree inferiori comprendono organi posti all'interno del torace: trachea, bronchi e polmoni.
La funzione svolta dall'apparato respiratorio è la respirazione.
La finalità di questo processo è rifornire il sangue di ossigeno e liberarlo dall'anidride carbonica, che è un prodotto di scarto dell'attività cellulare.
Le azioni che rendono possibile l'immissione e l'emissione di aria dai polmoni sono chiamate rispettivamente inspirazione ed espirazione.
Durante l'inspirazione l'aria contenente ossigeno entra nel naso e da qui passa alle altre vie respiratorie per arrivare ai polmoni.
Se il naso è ostruito oppure se il volume dell'aria inspirata deve essere elevato, come avviene ad esempio durante uno sforzo fisico, l'aria entra dalla bocca.
Finita l'inspirazione, nei polmoni si verifica uno scambio gassoso nel corso del quale l'aria cede ossigeno al sangue e il sangue cede anidride carbonica all'aria.
Terminato lo scambio gassoso, l'aria contenente anidride carbonica viene espulsa dai polmoni e ripercorre a ritroso le vie respiratorie per essere restituita all'ambiente esterno.
Ghiandole endocrine.
Sono delle ghiandole che secernono particolari composti che svolgono la funzione di trasmettitori di segnale tra parti differenti del corpo.
Sistema nervoso e organi di senso.
Gli organismi unicellulari sono in grado di rispondere a uno stimolo esterno con una reazione, dimostrandosi eccitabili o irritabili.
Dal passaggio alle forme pluricellulari nasce la necessità di un sistema nervoso capace di gestire e coordinare le funzioni dei vari tessuti, apparati e sistemi in modo che essi agiscano come un'unità.
Riproduzione e sviluppo.
La riproduzione può avvenire sessualmente o asessualmente.
La riproduzione asessuale, tipica dei Batteri e dei Protozoi, è nel regno animale molto meno diffusa e, sostanzialmente, presente solo nei phyla meno evoluti, dove comunque si può avere anche una riproduzione sessuale.
A volte è presente l'alternanza di generazioni.
Ecologia.
È ormai accertato che la nascita della vita è avvenuta nell'ambiente acquatico.
Ancora oggi la maggioranza dei phyla viventi abitano prevalentemente quest'ambiente.
Addirittura esistono phyla che possono essere considerati endemici dell'ambiente marino (13 phyla su 28 che vivono in tale ambiente) mentre nessun phylum viene considerato endemico dell'ambiente delle acque dolci.
Dall'acqua, nel corso delle ere geologiche, vari gruppi hanno saputo conquistare spazio nell'ambiente terrestre (1 phylum endemico, gli Onychophora), mentre altri hanno optato per una vita di simbiosi o parassitismo (4 phyla endemici).
Il passaggio dall'ambiente acquatico a quello terrestre è avvenuto grazie all'azione fotosintetica delle alghe unicellulari prima e delle piante poi, che hanno via via arricchito l'atmosfera di Ossigeno, causando il passaggio da un ambiente fortemente riducente a uno ossidante.
Classificazione.
Diverse classificazioni degli animali, così come quella degli altri regni, sono state proposte nel corso degli anni.
Le prime classificazioni si basavano su caratteristiche morfologiche, prendendo in considerazione, a seconda dell'autore un numero più o meno grande di caratteri.
Successivamente si è passati a raggruppare gli organismi considerando anche il loro sviluppo embrionale.
Negli ultimi anni, così come avviene per gli altri regni, si cerca una classificazione basata su studi di genetica molecolare, in base al principio che determinati geni si conservano pressoché uguali nei vari raggruppamenti e il numero di variazioni nelle basi del Dna può essere correlato col tempo trascorso dall'allontanamento da un antenato comune (Orologio Molecolare).
Cronologicamente si fanno risalire ad Aristotele le prime osservazioni tassonomiche, raccolte nei vari scritti scientifici come "Ricerche sugli animali", "Le parti degli animali" e "Sulla generazione degli animali".
Sebbene venga spesso considerato il padre fondatore della Zoologia moderna, Aristotele non propose mai un sistema tassonomico esaustivo e scientifico.
I suoi studi erano per lo più annotazioni di carattere ora scientifico, ora fisiologico ora etologico, senza applicare in nessun caso un mero progetto tassonomico teorico.Dalle sue notazioni emerge comunque una primitiva suddivisione del regno Animale affine per certi aspetti a quella moderna.
Aristotele suddivideva gli animali in due primi gruppi, gli Enaima (Animali con sangue) ed Anaima (Animali senza sangue).
Al primo gruppo appartenevano l'Uomo, i Quadrupedi, i Cetacei, i Pesci e gli Uccelli.
Al secondo appartenevano la maggior parte dei Crostacei decapodi, dei Molluschi e quelli che Aristotele definiva Entoma, vale a dire un insieme più o meno confuso degli attuali Insetti, Miriapodi, Aracnidi, Anellidi e Vermi parassiti.
Il criterio di classificazione che Aristotele adottò per gli Entoma fu la suddivisione del corpo degli animali in più segmenti ben individuabili, sulla faccia ventrale, dorsale o entrambe.
Se si escludono gli Anellidi e i Vermi parassati la definizione aristotelica di Entoma si avvicina molto a quella contemporanea degli Artropodi.
Aristotele si interessò, seppure marginalmente, anche dei Vegetali.
Le sue intuizioni a riguardo non furono vicine a quelle moderne come invece è stato per gli Animali.
Aristotele sosteneva infatti che le Piante si fossero originate a partire da animaletti dalle dimensioni modeste provvisti di un gran numero di zampe che, a causa di una vita sempre più immobile e sedentaria, avrebbero perso le articolazioni finali andando a sostituire le funzioni vitali svolte dalla bocca.
Le teorie zoologiche di Aristotele ricevettero molto successo nel corso del tempo rispetto a quelle botaniche, tant'è che perdurarono per circa duemila anni; soprattutto grazie alle adesioni che i suoi libri ricevettero da parte dei primi scrittori e teologi cristiani, come Origene, S.
Agostino e S.
Tommaso d'Aquino.
Segue una classificazione (incompleta) del regno terminante con le varie classi di ogni phylum e comprendente (quando è indicato) categorie tassonomiche intermedie:
</doc> 
<doc id="301" url="http://it.wikipedia.org/wiki/Acronimo">
Acronimo.
L'acronimo (dal greco ἄκρον, akron, "estremità" + ὄνομα, onοma, "nome"), è un nome (ovvero una parola leggibile) formata con le lettere o le sillabe iniziali o finali di determinate parole di una frase o di una definizione.
Classificazione in italiano.
L'acronimo rientra nella categoria delle sigle se è costituito dalle sole lettere iniziali (SAUB = «Struttura Amministrativa Unificata di Base»), o eventualmente sillabe (SINDIFER = «Sindacato Dirigenti Ferrovie [dello Stato]») o consonanti e vocali variamente scelte (SINASCEL = «Sindacato Nazionale Scuola Elementare»); si distingue dalle sigle semplici, le cui lettere vanno compitate cioè lette distintamente, come per CGIL; le singole iniziali non possono quindi essere separate da punti come nelle altre sigle.
Le frequenti sovrapposizioni fra i due termini, specie nell'uso comune, fanno tuttavia considerare sigla e acronimo due sinonimi (notare che la sinonimia non indica la perfetta coincidenza di uso e significato).
Altri acronimi non sono sigle, perché sono formati fondendo due parole, in genere eliminando le ultime sillabe della prima e le prime della seconda, in modo tale che le due parole originali sono abbastanza riconoscibili e quindi il significato dell'acronimo è abbastanza trasparente, come in Palacongressi (Palazzo dei congressi): si tratta in questo caso di un vero e proprio sistema di composizione (o formazione) di nuove parole, che si è sviluppato soprattutto recentemente, in particolare a opera di giornalisti e pubblicitari.
Altri esempi sono cantautore (cant[ante] + autore) ed eliporto (eli[cottero] + porto); composti più particolari ed effimeri come ultimoda (ultima moda) o digestimola (digestione e stimola); calchi come stagflazione (stagnazione e inflazione, sul modello di stagflation).
Questi acronimi non solo non contengono punti, ma sono scritti in minuscolo; solo in pochi casi sono nomi propri e hanno quindi l'iniziale maiuscola.
Un'ulteriore evoluzione dell'acronimia è la fusione di un numero maggiore di parole con soppressione di sillabe in posizioni più varie, come in postelegrafonico (post[ale] + telegra[fico] + [tele]fonico); si parla in questo caso di parole macedonia (in inglese portmanteau; il processo è detto anche sincresi.
Generalità.
Gli acronimi sono un fenomeno linguistico recente, essendo divenuti comuni nel corso del XX secolo soprattutto nell'ambito della lingua inglese.
Nella lingua italiana l'uso degli acronimi non è così diffuso, anche se esistono casi storici come FIAT (Fabbrica Italiana Automobili Torino), SIP (Società Idroelettrica Piemontese) e RAI (Radio Audizioni Italiane).
Nelle lingue anglosassoni l'uso e la pronuncia degli acronimi è più sofisticato di quello fatto nell'italiano.
In funzione della presenza di vocali e delle regole di pronuncia, gli acronimi possono essere pronunciati come parole vere e proprie (LASER, BASIC), come sequenze di lettere (CD, CPU, NBA, NCAA) o con pronunce particolari come IEEE (I triple E) e AAA (triple A).
Di conseguenza, la classificazione degli acronimi (e la distinzione dalle sigle) non coincide nelle diverse lingue.
In certe lingue la struttura della parola rende difficile la creazione di acronimi.
È il caso, ad esempio, del berbero, in cui quasi tutti i nomi (e aggettivi) maschili singolari iniziano per a- e quelli femminili per ta-: qui l'uso dell'acronimo condurrebbe a infiniti omofoni.
L'organizzazione algerina Agraw Adelsan Amazigh ("Federazione Culturale Berbera") viene talvolta citata con l'acronimo AAA, ma questo potrebbe essere l'acronimo di infinite altre sigle formate da tre nomi o aggettivi maschili.
Per rimediare a questo problema, è stata avanzata la proposta di utilizzare, per le sigle, la prima lettera che segua questi prefissi.
L'acronimo è molto usato in ambito tecnico, ma è diventato spesso parte del parlare quotidiano.
Ad esempio "parole" ormai di uso comune come FIAT, LASER, BASIC, JFK, CPU, RAM, CD, USA, ONU, CONI, TAC sono tutte acronimi.
Molti sono gli acronimi che entrano nella lingua quotidiana e vengono usati alla stregua di parole vere e proprie; a volte si tratta di acronimi che, con la loro sinteticità, neutralizzano la connotazione negativa o sgradevole delle parole o frasi che rappresentano.
Acronimo ricorsivo.
L'acronimo ricorsivo è un particolare tipo di acronimo nel quale una delle lettere che lo compongono (solitamente la prima) è l'iniziale della parola che costituisce l'acronimo stesso.
Tale tipo di acronimo è ampiamente diffuso nella comunità hacker.
Alcuni acronimi ricorsivi possono essere individuati nei termini: L' opera Gödel, Escher, Bach di Douglas Hofstadter si conclude con un acronimo ricorsivo.
Esistono anche acronimi mutuamente ricorsivi, come HURD, HIRD of Unix-Replacing Daemons, dove HIRD significa HURD of Interfaces Representing Depth.
Acrostico.
Simile all'acronimo è l'acrostico.
Esso si distingue dall'acronimo in quanto si scrive avendo come scopo la formazione di una parola di senso compiuto.
Abbreviazione.
L'abbreviazione si distingue dall'acronimo ma nasce dalla medesima esigenza di esprimere con pochi segni un concetto complesso; l'abbreviazione, a differenza dell'acronimo, non crea una nuova parola ma è solo una rappresentazione diversa della stessa parola.
In italiano ma anche in altre lingue l'abbreviazione può avere anche regole proprie di declinazione: ad esempio "pag." è l'abbreviazione di "pagina" mentre "pagg." è l'abbreviazione di "pagine"; esistono anche abbreviazioni declinate solo al plurale, come per esempio "AA.VV.
" che sta per "Autori Vari".
Le contrazioni rientrano in questa categoria.
Esempi di acronimi.
L'elenco seguente comprende anche molte sigle che non sono propriamente acronimi, per quanto si è detto sopra; tutte le voci dedicate a sigle o acronimi si trovano nella.
</doc> 
<doc id="303" url="http://it.wikipedia.org/wiki/Alga">
Alga.
Con il termine alga si indicavano, in modo generico, gli organismi fotosintetici, unicellulari (presenti già 1,5 miliardi di anni fa) o pluricellulari, che producono ossigeno e che presentano un talli piuttosto che veri tessuti.
Tutte possiedono un tipo comune di clorofilla per la fotosintesi: la clorofilla a.
Secondo i recenti studi di tassonomia sono però definite alghe solo le seconde cioè i protisti fotosintetici.
Alghe azzurre.
Sono organismi unicellulari procarioti, autotrofi (ma possono unirsi in colonie), che effettuano la fotosintesi clorofilliana.
Alghe eucariotiche.
Le alghe eucariotiche sono diffuse in tutti i mari e nei luoghi d'acqua dolce.
Si dividono in sei grandi gruppi a seconda della conformazione e del tipo di pigmento fotosintetico utilizzato: Alghe unicellulari.
Si trovano vicino alla superficie delle distese di acqua, dove la luce è più abbondante.
Sono costituite da un'unica cellula, completamente autosufficiente.
Fanno parte del fitoplancton, hanno quindi un ruolo basilare come produttori nelle catene alimentari, da cui dipende la vita degli animali acquatici.
Inoltre riforniscono l'atmosfera di grandi quantità di ossigeno.
Alghe pluricellulari.
Vivono generalmente in acque poco profonde.
Sono caratterizzate da forme particolari e da colori diversi dovuti ai pigmenti accessori, grazie ai quali utilizzano tutto lo spettro della luce.
L'acqua funge da filtro per le varie radiazioni dello spettro visibile.
Le alghe verdi, si trovano più vicine alla superficie dell'acqua, assorbono la luce rosso-arancio che ha lunghezze d'onda maggiori e che viene arrestata per prima.
A profondità maggiori si trovano le alghe brune che assorbono i raggi blu-verdi (più penetranti).
Ancora più in basso è l'habitat delle alghe rosse che assorbono la tenue luce blu in grado di penetrare ancora più in profondità.
Le alghe sono organismi strutturalmente molto semplici.
Nella maggior parte dei casi hanno un ciclo vitale aploide, altre sono aplo-diplonti - con una alternanza di generazioni aploidi e diploidi - e solo le alghe più evolute (come ad es.
le Diatomee) hanno un ciclo diploide.
Usi.
Alcune alghe vengono usate in erboristeria; tra queste possiamo ricordare la spirulina, klamath, fucus, quercia marina, coda di pavone.
L'alga Agar agar è la fonte dell'agarosio utilizzato per le piastre di coltura microbiologiche.
Molte alghe vengono tra l'altro usate nella cucina vegana e in quella macrobiotica, tra queste sono di notevole importanza le seguenti: kombu, arame, dulse, hijiki, nori (quest'ultima usata per fare il famoso sushi), wakame.
Alcune alghe producono solfuro dimetile, una sostanza che condensa le particelle di vapore acqueo provocando la formazione di nubi e combattendo l'effetto serra.
Inoltre, dalla fibra delle alghe è possibile ricavare della carta, che può essere realizzata senza uso di cloro.
Il nome di questo prodotto è stato registrato come alga-carta.
</doc> 
<doc id="304" url="http://it.wikipedia.org/wiki/Aldo_Moro">
Aldo Moro.
Venne rapito il 16 marzo 1978 ed ucciso il 9 maggio successivo da appartenenti al gruppo terrorista delle Brigate Rosse.
Biografia.
Moro era considerato un mediatore capace e particolarmente abile nella gestione e nel coordinamento politico delle cosiddette "correnti" all'interno del suo partito.
Fu un convinto assertore della necessità di un centrosinistra, da raggiungersi in forma di coalizione politica.
Per questa sua scelta politica fu osteggiato da più parti, pure dai conservatori presenti nelle file clericali: il 16 marzo del 1978 alla notizia del rapimento dell'Onorevole Aldo Moro per mano delle Brigate Rosse, il Cardinal Siri a chi gli dava la notizia dirà: "Ha avuto ciò che si meritava" La carriera.
Nacque a Maglie, in provincia di Lecce, da genitori di origine barese.
A quattro anni si trasferì con la famiglia a Taranto dove consegue la Maturità Classica al Liceo "Archita", si iscrisse presso l'Università degli studi di Bari alla Facoltà di Giurisprudenza, dove si laurea con una tesi su "La capacità giuridica penale".
Militò, assieme a Giulio Andreotti, nella Federazione Universitaria Cattolica Italiana, di cui fu presidente nazionale tra il 1938 e il 1941.
Dopo qualche anno di carriera accademica, fondò nel 1943 a Bari, con alcuni amici, il periodico «La Rassegna» che uscì fino al 1945, anno in cui sposò Eleonora Chiavarelli, con la quale ebbe quattro figli,Maria Fida, Agnese, Anna e Giovanni.
Nel 1945 diventò inoltre presidente del Movimento Laureati dell'Azione Cattolica e direttore della rivista «Studium».
Tra il 1943 ed il 1945 aveva iniziato ad interessarsi di politica ed in un primo tempo mostrò particolare attenzione alla componente della "destra" socialista, successivamente però il suo forte credo cattolico lo spinse verso il costituendo movimento democristiano.
Nella DC fin da subito mostrò la sua tendenza democratico-sociale, aderendo alla componente dossettiana (in pratica la "sinistra DC").
Nel 1946 fu vicepresidente della Democrazia Cristiana e fu eletto all'Assemblea Costituente, dove entrò a far parte della Commissione che si occupò di redigere il testo costituzionale.
Eletto deputato al parlamento nelle elezioni del 1948, fu nominato sottosegretario agli esteri nel gabinetto De Gasperi.
Divenne professore ordinario di diritto penale presso l'Università di Bari e nel 1953 fu rieletto alla Camera, ove fu presidente del gruppo parlamentare democristiano.
Nel 1955 fu ministro di Grazia e Giustizia nel governo Segni e l'anno dopo risultò tra i primi eletti nel consiglio nazionale del partito durante il VI congresso nazionale del partito.
Ministro della Pubblica Istruzione nei due anni successivi (governi Zoli e Fanfani), introdusse lo studio dell'educazione civica nelle scuole.
Nel 1959 ebbe affidata la segreteria del partito durante il VII congresso nazionale.
Nel 1963 ottenne il trasferimento all'Università di Roma, in qualità di titolare della cattedra di Istituzioni di Diritto e Procedura penale presso la Facoltà di Scienze Politiche.
Fino al 1968 ricoprì la carica di Presidente del Consiglio alla guida di governi di coalizione con il Partito Socialista Italiano, insieme agli alleati tradizionali della DC: i socialdemocratici ed i repubblicani.
Dal 1969 al 1974, assunse l'incarico di ministro degli Esteri, per divenire nuovamente presidente del consiglio fino al 1976.
Nel 1975 il suo governo conclude il Trattato di Osimo, con cui si sanciva l'appartenenza della Zona B del Territorio Libero di Trieste alla Jugoslavia.
Nel 1976 fu eletto Presidente del consiglio nazionale del partito.
No al "Processo in piazza" e "Compromesso storico".
Nel 1975, il 28 agosto, Pier Paolo Pasolini lanciò un appello dalle colonne del Corriere della Sera a processare pubblicamente la DC.
Il 10 marzo 1977 Luigi Gui esponente democristiano, venne rinviato all'Alta Corte per lo scandalo Lockheed.
La reazione di Aldo Moro fu un lungo discorso al parlamento, con cui difese l'operato della Democrazia Cristiana e dei suoi uomini pronunciando una frase che divenne famosa: "Non ci lasceremo processare in piazza".
In seguito a questi avvenimenti fu uno dei leader politici che maggiormente prestarono attenzione al progetto del cosiddetto Compromesso storico di Enrico Berlinguer, che nell'anno precedente pubblicamente aveva fatto lo strappo con Mosca, rendendosi quindi accettabile agli occhi democristiani.
Il segretario nazionale del Partito Comunista Italiano aveva infatti proposto una innovativa solidarietà politica fra i Comunisti, Socialisti e Cattolici, in un momento di profonda crisi economica, sociale e politica in Italia.
All'inizio del 1978 Moro, allora presidente della Democrazia Cristiana fu l'esponente politico più importante fra coloro che individuarono una strada percorribile per un governo di "solidarietà nazionale" che includesse anche il PCI, sia pure senza suoi ministri nella prima fase di attuazione.
Il sequestro e l'uccisione.
Il 16 marzo 1978, giorno della presentazione del nuovo governo, guidato da Giulio Andreotti, la Fiat 130 che trasportava Moro, dalla sua abitazione nel quartiere Monte Mario alla Camera dei Deputati, fu intercettata da un commando delle Brigate Rosse all'incrocio tra via Mario Fani e Via Stresa.
In pochi secondi, i terroristi uccisero i 5 uomini della scorta e sequestrarono il presidente della Democrazia Cristiana.
Dopo una prigionia di 55 giorni nel covo di Via Montalcini, il cadavere di Aldo Moro fu ritrovato il 9 maggio nel baule posteriore di una Renault 4 rossa a Roma, in via Caetani, emblematicamente vicina sia a Piazza del Gesù (dov'era la sede nazionale della Democrazia Cristiana), sia a via delle Botteghe Oscure (dove era la sede nazionale del Partito Comunista Italiano).
Moro oggi.
Dall'anno seguente alla sua uccisione, l'esponente della Democrazia Cristiana viene ogni anno ricordato con messaggi e cerimonie presenziate dalle cariche istituzionali.
In questi anni, ad Aldo Moro sono state dedicate diverse trasmissioni televisive.
Il 4 maggio 2007, il Parlamento ha votato e approvato una legge con il quale si istituisce il 9 maggio il "Giorno della memoria" in ricordo di Aldo Moro e di tutte le vittime del terrorismo.
Tra aprile e maggio 2007 è stata presentata presso la sede dell'Istituto San Giuseppe delle suore Orsoline a Terracina e presso la sede dell'associazione Forche Caudine a Roma (storico circolo dei Romani d'origine molisana), alla presenza di Agnese Moro, figlia del leader democristiano, una raccolta ragionata degli scritti giornalistici di Aldo Moro, curata dal giornalista Antonello Di Mario ed edita da Tullio Pironti.
Nella notte tra l' 8 e il 9 giugno 2007, giorni della visita del Presidente degli USA George W.
Bush in Italia, la lapide di via Fani che ricorda il rapimento di Aldo Moro e le cinque persone della scorta uccise, è stata profanata con la scritta "Bush uguale a Moro".
Le più alte cariche istituzionali, personalità politiche e rappresentanti della società civile si sono dette indignate per quello che ritengono un atto vile.
Il giorno della domenica delle Palme del 2008, 16 marzo, a trenta anni esatti dal suo rapimento, il vescovo di Caserta Raffaele Nogaro nell'omelia pasquale ha espressamente chiesto che si avvii un processo di canonizzazione per Aldo Moro: "uomo di infinita misericordia, che perdonò tutti".
La notizia è stata riportata dalla stampa locale come l'Eco di Caserta, o da quella nazionale come il settimanale L'Espresso.
Nel giorno del 30° anniversario della sua morte, l'Università degli Studi di Bari ha deliberato di intitolarsi ad Aldo Moro, che fu studente e docente presso quest'ultima.
La decisione è stata lunga e ha avuto il pieno consenso ed apprezzamento da parte della figlia Agnese Moro.
</doc> 
<doc id="305" url="http://it.wikipedia.org/wiki/AbiWord">
AbiWord.
AbiWord è un word processor rilasciato come software libero.
Il progetto AbiWord è nato come desiderio di creare un programma di videoscrittura stabile, con funzionalità adatte alla maggior parte degli utilizzi, non legato ad una specifica piattaforma o a formati proprietari.
Attualmente AbiWord può essere compilato come applicazione nativa su un'ampia gamma di computer e sistemi operativi e può gestire un gran numero di formati di file.
In aggiunta le funzionalità offerte da AbiWord comprendono la maggior parte di quelle che ci si aspetta da un moderno programma di videoscrittura.
Alcune delle quali sono: Una delle differenze più significative tra AbiWord ed altri programmi di videoscrittura consiste nel formato dei file usati per salvare i documenti: un documento scritto con AbiWord è salvato come testo leggibile e modificabile con qualsiasi editor di testo.
Questo permette di usare gli strumenti che più aggradano per modificare o estrapolare informazioni contenute nei documenti.
In tal modo si ha la certezza di poter accedere ai documenti anche in futuro, anche in assenza del programma stesso.
Se a questo si aggiunge il fatto che AbiWord è rilasciato con la licenza GNU GPL, non si deve temere di perdere in futuro la possibilità di recuperare il documento stesso.
Infine, AbiWord è completamente gratuito e multipiattaforma, in quanto funziona come programma nativo sotto sistemi operativi quali Linux, Mac OS X, Windows, BeOS, QNX e qualsiasi altro che supporti il sistema d'ambiente GNOME.
Assieme al programma viene distribuita la documentazione ed un manuale d'uso, licenziati con la GNU FDL (la stessa licenza di It.wiki).
</doc> 
<doc id="308" url="http://it.wikipedia.org/wiki/Abraham_de_Moivre">
Abraham de Moivre.
È noto per la formula di de Moivre (che collega i numeri complessi con la trigonometria), i suoi lavori sulla distribuzione normale e la teoria della probabilità, nonché scoprì (anche se in forma incompleta) l'approssimazione di Stirling.
Quest'ultima venne usata nel 1733 da de Moivre per derivare la variabile casuale normale come una approssimazione della variabile casuale binomiale.
Nella seconda edizione, pubblicata nel 1738 de Moivre accreditò a James Stirling i miglioramenti apportati alla formula.
</doc> 
<doc id="309" url="http://it.wikipedia.org/wiki/Albanella_%28uccello%29">
Albanella (uccello).
Albanella è il nome comune di alcuni uccelli rapaci del genere Circus, famiglia degli Accipitridi.
Si nutrono tutti di piccoli mammiferi, uccelli e insetti.
Alcuni anche di lucertole, anfibi e altri invertebrati.
</doc> 
<doc id="310" url="http://it.wikipedia.org/wiki/Arcipelago_toscano">
Arcipelago toscano.
L'Arcipelago toscano è formato da un gruppo di sette isole situate tra la terraferma toscana e la Corsica, a sud del mar Ligure, nel canale di Corsica e a nord del mar Tirreno.
</doc> 
<doc id="312" url="http://it.wikipedia.org/wiki/Amiga">
Amiga.
Amiga è una piattaforma informatica ideata nei primi anni ottanta e commercializzata da Commodore a partire dal 1985.
I computer Amiga introdussero il concetto di multimedialità per mezzo di speciali chip custom che permettevano all'utenza comune di elaborare grafica, video ed audio a costi irrisori rispetto alle altre piattaforme dell'epoca.
Le capacità dei chip custom erano coordinate dal sistema operativo AmigaOS che già in quell'epoca forniva un preemptive multitasking, insieme ad una interfaccia grafica (GUI) a colori, una tecnologia di autoconfigurazione delle periferiche (AutoConfig), e la possibilità (tutt'ora ineguagliata su altri sistemi) di avere, per ogni programma in funzione, uno schermo grafico dotato di caratteristiche indipendenti dagli altri.
Storia e caratteristiche principali.
La progettazione di Amiga, e il suo sistema operativo AmigaOS, risale al 1983, quando la società Hi-Toro iniziò a sviluppare un prototipo di computer denominato Lorraine (dal nome della moglie di David Shannon Morse, che fu co-fondatore della Hi-Toro ed uno dei progettisti) e un sistema operativo per coordinarne le potenzialità hardware.
Sebbene nel 1983 molte parti di Lorraine non fossero state ancora realizzate, già a quel tempo Dale Luck e un gruppo di ingegneri si stavano occupando della progettazione del sistema operativo che avrebbe accompagnato la nuova macchina, simulando via software l'hardware non ancora disponibile per mezzo di una workstation Sun.
Alla fine del 1983 il sistema operativo offriva già un'interfaccia grafica con finestre e menù: era stata realizzata tutta la gestione grafica (Intuition) progettata e implementata da R.
J. Mical; il tutto era controllato da un microkernel (Exec) creato da Carl Sassenrath.
Nel 1984 il progetto Lorraine assieme alla Hi-Toro fu acquistato da Commodore, azienda in quel momento forte per il successo del C64.
All'epoca dell'acquisto il sistema operativo era ancora incompleto, pertanto Commodore decise di mettere da parte alcune componenti del progetto CAOS (Commodore Amiga Operating System) e cercò di integrare caratteristiche lontane partendo da quello che Jay Miner e il suo team avevano ideato.
Al fine di completare in fretta il progetto, Commodore commissionò a MetaComCo, una società di sviluppatori, l'integrazione di parte del sistema operativo TripOS all'interno del sistema operativo di Lorraine.
Da questa integrazione, il cui diretto responsabile fu Tim King, nacque il modulo AmigaDOS.
Il 23 luglio 1985 venne mostrato al mondo l'Amiga 1000, il primo computer derivato dal progetto Lorraine, in un evento che vide la partecipazione tra gli altri di Andy Warhol.
Un anno prima Apple aveva presentato il primo Mac (Macintosh 128K, monocromatico, gennaio 1984); nello stesso periodo invece la Microsoft iniziava a proporre il suo MS-DOS su PC IBM compatibili con MDA (Monochrome Display Adapter).
Dopo A1000 sono stati presentati altri modelli con varie caratteristiche, di volta in volta più evolute, e si è passati dall'Amiga 500 all'Amiga 2000, dall'Amiga 600 al modello Amiga 3000, per arrivare all'Amiga 1200 e poi al top della gamma, l'Amiga 4000, che è stato presentato sia in versione desktop che tower.
Anche il S.O.
si è aggiornato nel tempo sino ad avere, nel 2001, il 4.0, anche se, ormai, non vi erano più macchine in commercio.
Date le eccezionali caratteristiche per una macchina consumer dell'epoca, Amiga raccolse un notevole seguito tra gli esperti e gli appassionati di informatica.
Gli utenti di Amiga, dagli esperti ai principianti, si caratterizzavano e si caratterizzano tuttora per lo spirito di comunità che è riuscito a mantenere viva la piattaforma sino ad oggi.
Notevoli sono state infatti le modifiche proposte da produttori di hardware di terze parti e sostenute dall'aiuto concreto della comunità Amiga.
Innovazioni che hanno permesso di aggiornare il sistema ai mutevoli standard del mondo dell'IT.
In particolar modo, sono state rese disponibili schede acceleratrici con processori PowerPC, schede di espansione slot con bus PCI, schede audio a 16 bit, periferiche USB.
Addirittura si è giunti ad introdurre nuovi modelli di computer Amiga a dieci anni dal fallimento di Commodore.
Amiga durante e dopo il fallimento della Commodore.
Amiga ha subito innumerevoli vicissitudini legate al fallimento della Commodore prima, Escom e Viscorp poi, per finire nelle mani di Gateway 2000 e all'attuale proprietaria Amiga Inc.
Lo sviluppo dell'hardware e del software prosegue ancora, anche se a ritmo estremamente ridotto.
La comunità di utenti si è progressivamente rimpicciolita, per ridursi oggi solamente ai cultori di questo sistema, tra cui artisti come Susumu Hirasawa.
Le eccezionali (per l'epoca) caratteristiche del software e dell'hardware Amiga, che furono la ragione del suo successo iniziale, sono infatti diventate le cause che hanno reso difficile una sua naturale evoluzione: il sistema operativo mancava di protezione della memoria, fatto che portava a blocchi del sistema quando alcuni programmi, evidentemente scritti male, si appropriavano di memoria senza restituirla, rendendo difficile la successiva introduzione della stessa, in quanto i programmatori si erano ormai abituati a farne a meno.
Le grandi capacità grafiche e sonore derivavano da chipset specializzati proprietari non facilmente aggiornabili, mentre i PC poterono contare su un numero sempre più elevato di potenti schede grafiche, grazie alla forte concorrenza fra i produttori di schede video, stimolati perciò a migliorare le prestazioni dei propri prodotti.
Degli ultimi giorni di vita di Amiga in mano alla Commodore, ovvero prima della chiusura della ditta in amministrazione controllata, per evitare il fallimento (1994), esiste un video, Deathbed Vigil And Other Tales, girato da Dave Haynie assieme ad altri ingegneri, in cui si può assistere ad una vera e propria visita guidata di buona parte del quartier generale Commodore a West Chester.
Il video è di particolare interesse storico in quanto è possibile visionare la motherboard Nyx, prototipo ad uso interno degli ingegneri CBM sul quale era montato il prototipo del chipset AAA e molti altri progetti e modelli Amiga.
Infine il Deathbed Party vede riuniti alcuni degli ingegneri del presente e del passato di Amiga esibirsi suonando, cantando, raccontando aneddoti e argomentazioni sugli errori e le incapacità strategiche mostrate da chi aveva in mano il destino di Amiga e della Commodore in quei giorni.
Amiga al giorno d'oggi.
Oggi Amiga sta affrontando una lenta rinascita grazie all'impegno di Amiga Inc, l'azienda che attualmente detiene i diritti sulla piattaforma, la quale ha concesso in licenza alla casa produttrice Eyetech la fabbricazione delle schede madri AmigaONE basate sull'architettura PowerPC, ed alla software house Hyperion lo sviluppo di una nuova versione del sistema operativo AmigaOS.
Oltre all'iniziativa di Amiga Inc, occorre ricordare che: Innovazioni concettuali e peculiarità.
L'Amiga è stata la macchina che ha reso concreto il concetto di multimedia.
Grazie ad essa sono nate alcune innovazioni oggi assai comuni come il puntatore del mouse animato, icone animate, oggetti file format IFF standardizzati (Interchange File Format) e molto altro.
Alcune delle possibilità di manipolare file, che oggi riteniamo scontate sono nate su Amiga.
Valga un esempio per tutti: gli oggetti multimediali (file audio) incorporati all'interno di un file documento.
Sono stati realizzati per Amiga alcuni dei primi programmi di Authoring (Amiga Vision), e i primi linguaggi di animazione interpretati (The Director).
Sono nati in ambiente Amiga i primi programmi di modellazione e animazione di scene tridimensionali disponibili al grande pubblico a costi contenuti, quali: VistaPro, Imagine, Caligari Truespace 3D, Lightwave 3D, Maxon Cinema 4D.
Resi disponibili su altre piattaforme, questi programmi hanno ottenuto un notevole successo e rivoluzionato il modo di fare grafica 3D, sia per uso amatoriale che per motivi professionali.
Notevole la disponibilità di programmi per la videotitolazione tra cui, fra tutti, emerge Scala, divenuto poi programma di Authoring multimediale col nome di Scala Multimedia e reso disponibile anche nel mondo PC.
Tutt'oggi riconosciuta è la semplicità d'uso di alcuni programmi di grafica quali DeLuxe Paint che permetteva caratteristiche di tutto rilievo, quali il ritaglio di parti dell'immagine da usare come pennello brush (effetto timbrino di Adobe Photoshop) senza però dover ricorrere necessariamente alla copia in clipboard o aver bisogno di canale alfa.
L'architettura dei programmi Amiga fu presa ad esempio da molte software house: ad esempio, il programma sequencer e editing audio Bars and Pipes fu acquistato dalla Microsoft la quale utilizzò alcuni concetti presenti in questo programma per la progettazione della componente audio di DirectX.
Da notare, per il suo interesse artistico, culturale e tecnico (ingegneria di tecniche di programmazione estreme) lo sviluppo della demoscene, già esistente per altri computer, ma che trovò in Amiga la piattaforma di riferimento assoluto, in quanto la comunità demoscene Amiga fu favorita dalle caratteristiche grafiche e sonore intrinseche dell'hardware e in particolare del Blitter, che apparve per la prima volta proprio su Amiga ed è oggi utilizzato nelle attuali schede grafiche.
Meritevole d'attenzione è la tastiera, simile a una comune tastiera PC a 101 tasti, con alcune sottili differenze: la ripetizione continua del carattere (ottenuta tenendo premuto a lungo il tasto corrispondente) non è gestita dal BIOS, ma dal sistema operativo risultando perciò sincronizzata con la stampa a video (specie se si pensa che i PC all'epoca consentivano al massimo trenta ripetizioni al secondo), consentendo all'utente un'esperienza d'uso più interessante, e mantenendosi sempre ai livelli di risposta che un sistema multimediale dovrebbe possedere, stimati dagli esperti in un tempo di latenza di massimo un secondo.
Il layout della tastiera si distingueva sia per la presenza degli speciali tasti "Amiga" nelle posizioni in cui attualmente si trovano i tasti "Windows" e dei tasti "Help" e "Del" in luogo dei tasti "PagSu", "PagGiù", "Home", "Fine", "Ins" e "Del", sia per l'assenza dei tasti "Stamp", "BlocS", "Pausa" e dei tasti funzione 11 e 12.
Una delle più importanti caratteristiche di Amiga è stata quella di poter definire ogni periferica, device, o partizione con un nome-dispositivo univoco a sé stante e di farne il mounting per usi interni, in maniera totalmente indipendente, sin dal 1987 grazie alla tecnologia AutoConfig.
Peculiarità che su altri sistemi è apparsa solo nella seconda metà degli anni novanta sotto il nome di Plug and Play.
Amiga era, negli anni '90, una delle pochissime piattaforme a poter riconoscere l'intera rete Internet come una comune periferica o come un "qualsiasi altro" disco rigido.
O ancora, Amiga era capace di mandare in esecuzione un brano presente in un disco rigido, in un CD o nella ramdisk, "copiandolo" direttamente nel sottosistema audio.
Amiga Zorro Bus per le schede di espansione.
Infine, degna di meritare un paragrafo a sé stante è un'altra caratteristica peculiare dell'Amiga: il sistema di bus per gli slot delle schede di espansione.
Dotato di caratteristiche Plug & Play, il bus, denominato Zorro ("La Volpe", come il noto bandito dei libri e del cinema) per la sua capacità di autoconfigurarsi velocemente e per quella di riconoscere le schede al volo con una "furbizia" quasi "umana".
Il sistema Bus Zorro di Amiga era presente in due versioni: È da notare che il sistema BUS Zorro III a 32 bit è nato diversi anni prima dell'analogo sistema a 32 bit PCI.
Gli effetti grafici del Copper e la semplicità con cui era possibile utilizzare un Genlock per poter effettuare editing video su segnali televisivi in tempo reale sono tuttora ineguagliate: molte reti televisive possiedono ancora un Amiga, acquistato molto tempo fa, per le loro necessità grafiche, e contano di utilizzarlo per il maggiore tempo possibile.
I Chip Custom Amiga.
L'architettura base su cui poggiava la piattaforma Amiga degli anni '80 e dei primi anni '90 era di tipo proprietario e faceva capo ad una CPU di tipo Motorola 68000.
La CPU era supportata da un insieme di chip custom che all'epoca offrivano delle capacità grafiche e sonore uguagliate dalla concorrenza solo nella seconda metà degli anni '90 e rappresentavano una soluzione piuttosto economica rispetto alle architetture rivali dell'epoca.
La tradizione Amiga prevedeva inoltre che ogni chip dei chipset venisse chiamato con un nome proprio umano generalmente di donna.
Le macchine Amiga dotate di quest'architettura vengono oggi definite "Amiga Classic".
Esistono tre generazioni di Amiga Classic, ciascuna delle quali è caratterizzata da un diverso insieme di chip custom, più precisamente si hanno: OCS, ECS ed AGA elaborando i dati riguardanti l'audio e la grafica, lavoravano in totale modalità DMA (Direct Memory Access), lasciando così la CPU libera di elaborare altri dati.
I chipset gestivano inoltre una particolare modalità grafica chiamata Hold And Modify (HAM), con cui era possibile visualizzare contemporaneamente tutti i colori che i chipset riuscivano a gestire offrendo così risoluzioni fino a 12 bit (OCS/ECS) e 24 bit (AGA).
I chipset erano in grado di interfacciarsi sia alla TV di casa sia ai monitor e rendevano gli Amiga Classic una piattaforma adatta a diverse esigenze dell'utente.
Da segnalare infine che nel 1989 la Commodore stava lavorando ad un nuovo chipset che avrebbe accompagnato la successiva generazione di Amiga Classic, denominato Advanced Amiga Architecture (AAA).
Tuttavia il progetto fu abbandonato nel 1993, anno in cui iniziarono dei timidi lavori per un AmigaOS indipendente dai chip custom di difficile e costoso aggiornamento.
Original Chip Set.
L'OCS era composto da 3 chip custom: Denise, Agnus e Paula.
Tutti i chip erano prodotti da MOS Technology.
Denise metteva a disposizione una modalità a bassa risoluzione (320x256) ed una ad alta risoluzione (640x256) e diverse modalità intermedie, e gestiva nativamente l'interlacciamento per arrivare fino a 320x512 o 640x512.
Le temporizzazioni video erano parzialmente programmabili e si poteva inoltre ottenere risoluzioni prive di bordi (overscan).
Una particolarità veramente degna di nota è il fatto che Denise poteva segnalare sul connettore video se stava visualizzando il colore di background o meno, Questo permetteva di realizzare effetti genlock o chroma key con apparati notevolmente economici per l'epoca.
Interlacciamento, overscan e genlock fecero di Amiga la macchina di riferimento per le produzioni video a basso costo.
L'organizzazione della memoria grafica era basata sul concetto di bitplane, che si fonda sulla sovrapposizione di piani di bit.
Questo tipo di organizzazione è per certi versi opposto a quello di chunky presente nel mondo PC.
Questa organizzazione permetteva di risparmiare preziosa RAM, all'epoca molto costosa.
Il risparmio derivava dal fatto che si poteva scegliere di usare solo il numero di bitplane (da 1 a 6) strettamente necessari.
L'hardware audio era dunque di tutto rispetto per l'epoca, ed è rimasto insuperato in qualità per una decina di anni circa, anche con l'avvento delle prime schede Soundblaster ad 8 bit per i PC compatibili.
Tuttavia la mancanza di una economica porta MIDI integrata, a causa di scellerate politiche economiche del settore marketing di Commodore, fece sì che ad Amiga i musicisti preferissero gli Atari ST che ne erano dotati di serie.
Erano presenti anche due chip CIA (Complex Interface Adapter), responsabili insieme a Paula delle varie operazioni di I/O che coinvolgevano i floppy drive, la porta seriale, la parallela, la porta del joystick e quella del mouse.
I chip in questione erano dei MOS 8520 a 8 bit, evoluzione dei MOS 6526 usati nel Commodore 64.
Sugli Amiga OCS esistevano due tipi di memoria RAM: Sugli A500 era disponibile una baia d'espansione, la RAM qui installabile veniva detta Slow Fast RAM perché inacessibile ai chip custom (Agnus non poteva indirizzare più di 512 KB o 1024 KB a seconda delle versioni) e tuttavia soggetta a contese poiché montata sullo stesso bus della Chip RAM.
OCS, 68000 e Chip RAM giravano sincroni.
OCS e 68000 giravano ad un quarto del color clock.
La Chip RAM girava ad un ottavo del color clock.
Sulle macchine PAL il color clock era circa 28.36 MHz, su quelle NTSC circa 28.6 MHz.
Quindi gli Amiga NTSC erano impercettibilmente più veloci di quelli PAL.
La Chip RAM consisteva in fino 1024 KB di DRAM, pur girando a metà della frequenza del 68000 garantiva un surplus di banda anche per OCS.
Questo perché su 68000 ogni accesso al bus richiedeva 4 cicli.
Dunque ad OCS restavano tutti i cicli dispari della DRAM.
Questa pacifica coesistenza veniva messa in crisi quando si sceglievano modalità video con più di 4 bitplanes in bassa risoluzione (o 2 bitplanes in alta risoluzione).
In questi casi OCS iniziava ad accedere al bus anche durante i cicli pari rallentando il 68000.
Questo era il motivo per cui il Workbench utilizzava di default solo 2 bitplanes, infatti quando se ne utilizzavano di più le prestazioni della CPU calavano drasticamente.
Questo era anche il motivo per cui la Fast RAM aveva quel nome.
Anche il Blitter all'interno di OCS consumava banda.
Normalmente il 68000 aveva la priorità su questi accessi ma un flag detto BLITHOG permetteva di ribaltare la situazione.
Sulle ultime serie di Amiga 2000 prodotte, venne integrato il chip FatAgnus, evoluzione di Agnus, che permetteva, fra le altre cose, di aumentare l'indirizzamento della memoria Chip a 2 Megabyte.
Enhanced Chip Set.
Introdotto su A3000 venne poi esteso a tutta la gamma.
Il chipset ECS era fondamentalmente l'Original Chip Set con alcune migliorie.
Altri chips "minori" comparsero o vennero aggiornati.
Il nuovo chip custom Buster, chiamato SuperBuster, e il nuovo chip custom Gary, chiamato FatGary, supportavano i nuovi slot per espansioni di tipo Zorro III a 32 bit ed i nuovi bus a 32 bit;.
Solo su Amiga3000, il chip custom chiamato Amber consentiva di visualizzare anche le modalità video originali (pensate per l'uso con i televisori) sui monitor VGA, incapaci di agganciare frequenze molto basse ottenendo dunque uno 'scan-doubler', un componente hardware in grado di portare a 31 KHz tutti i modi video Amiga.
Infine con il modello Amiga600 fece il suo ingresso il chip custom Gayle che gestiva il controller IDE di questa macchina.
Advanced Graphical Architecture.
Il chipset AGA presentava, al posto dei chip FatAgnus e SuperDenise, i nuovi chip Alice e Lisa.
Nonostante fosse passato molto tempo dal rilascio di ECS il nuovo chipset era ancora una rifinitura del precedente.
L'unico chip realmente riprogettato era Lisa.
Questo chipset disponeva di una banda maggiore grazie all'utilizzo di bus a 32 bit e memorie DRAM FastPage.
Amiga4000 includeva inoltre i chip custom Bridgette (nient'altro che un bus buffer integrato) e Gayle che fungeva da controller IDE.
L'Amiga1200 presentava inoltre il chip custom Budgie, con funzione di bus controller e il chip custom Gayle.
AmigaCD32 montava uno speciale chip custom chiamato Akiko deputato alla conversione hardware tra grafica bitplane e grafica chunky.
Cenni sulla CPU Motorola 68000.
La CPU di Amiga era un processore Motorola 68000 a 7,16 MHz.
La frequenza si abbassava leggermente nei modelli europei con grafica PAL a 7,09 MHz.
Il set di istruzioni interne è di tipo CISC.
Per motivi di economicità Motorola aveva creato un processore ibrido a 16/32 bit (vedi la voce Motorola 68000).
Il modello 68000 aveva cioè un accesso a 16 bit alla memoria, anche se poi questa memoria era indirizzata a 24 bit, e "ragionava" a 32 bit nei registri interni.
I manuali di Amiga segnalavano chiaramente questo fatto e i programmatori distinguevano fra parole o "word" di 16 bit e "long word" a 32 bit.
Per questo motivo Amiga non si può definire né un semplice sistema a 16 bit, come molti credono, né un vero sistema a 32 bit.
È però già l'antesignano dei sistemi a 32 bit, da cui la semplicità di aggiornamento del sistema e del SO sui nuovi modelli di computer a 32 bit.
Cenni sulla CPU Motorola 68010.
Molti utenti avevano trovato un modo molto economico per velocizzare (seppur di poco) i loro Amiga 500/1000/2000: esisteva una particolare versione della CPU Motorola 68010 che aveva una piedinatura compatibile con il 68000 originale.
Ovviamente la frequenza rimaneva identica, essendo questa fornita dal generatore di clock e non dal processore stesso, però alcune istruzioni matematiche sul 68010 erano eseguite in modo leggermente più efficiente.
Questo permetteva un incremento delle prestazioni globali, soprattutto in programmi di grafica ed alcuni giochi, di circa il 2%-8%.
Un software molto diffuso per questa modifica era Decigel che correggeva un istruzione MOVE che era erroneamente interpretata dal 68010 nonché da tutte le CPU superiori al 68000.
In verità era praticamente inutile dato che tutti i programmatori erano a conoscenza della limitazione ed evitavano l'utilizzo di quella particolare istruzione.
Modelli e varianti.
I modelli di computer Amiga prodotti e le relative varianti: Cloni.
Amiga ha visto relativamente pochi cloni attorno a sé, a causa delle politiche restrittive di Commodore.
Di seguito si indicano i cloni che hanno effettivamente visto la luce:
</doc> 
<doc id="313" url="http://it.wikipedia.org/wiki/AmigaOS">
AmigaOS.
AmigaOS è il sistema operativo che accompagna i personal computer Amiga.
Storia.
AmigaOS nacque nel 1983 e fu pensato come sistema operativo per coordinare le potenzialità hardware di un prototipo di computer denominato Lorraine e sviluppato dalla Hi-Toro.
Sebbene nel 1983 molte parti di Lorraine non fossero state ancora realizzate, già a quel tempo Dale Luck e un gruppo di ingegneri si stavano occupando della progettazione del sistema operativo che avrebbe accompagnato la nuova macchina, simulando via software l'hardware non ancora disponibile per mezzo di una workstation Sun.
Alla fine del 1983 il sistema operativo offriva già un'interfaccia grafica con finestre e menù: era stata realizzata tutta la gestione grafica (Intuition) progettata e implementata da R.
J. Mical; il tutto era controllato da un microkernel (Exec) creato da Carl Sassenrath.
Nel 1984 il progetto Lorraine assieme alla Hi-Toro fu acquistato da Commodore, in quel momento il sistema operativo era ancora incompleto, pertanto Commodore decise di mettere da parte alcune componenti del progetto (CAOS) e cercò di integrare caratteristiche lontane da quello che Jay Miner e il suo team avevano ideato.
Al fine di completare in fretta il progetto, Commodore commissionò a MetaComCo, una società di sviluppatori, l'integrazione di parte del sistema operativo TripOS all'interno del sistema operativo di Lorraine.
Da questa integrazione, il cui diretto responsabile fu Tim King, nacque il modulo AmigaDOS.
Nel 1985 venne finalmente commercializzato il primo computer derivato dal progetto Lorraine, Amiga 1000, coordinato da un sistema operativo che venne in seguito chiamato AmigaOS.
Caratteristiche.
AmigaOS è un sistema operativo monoutente multiprogrammato e si distingue per: Eseguibile Amiga Hunk.
Gli eseguibili Amiga sono in formato Amiga Hunk fino alla versione 3.9.
A partire dalla versione 4.0, e così anche per i sistemi operativi derivati da Amiga AROS e MorphOS gli sviluppatori hanno preferito adeguarsi allo standard ELF.
Il formato Amiga Hunk prevede che l'eseguibile sia diviso al suo interno in tanti spezzoni, detti appunto hunk, che possono ospitare sia il codice, sia i dati dell'eseguibile.
Il file eseguibile viene riconosciuto dal sistema tramite una sequenza esadecimale speciale posta nell'intestazione (header) del file eseguibile stesso, chiamata in gergo "magic cookie" (biscottino magico), analoga al magic number del mondo Unix.
Per altre informazioni vedi la voce wikipedia riguardo gli eseguibili Amiga Hunk.
Versioni.
Sono state rese disponibili sul mercato quattro versioni di AmigaOS: AmigaOS1.x.
La commercializzazione di Amiga 1000 nel 1985 presentò al pubblico anche la prima versione del suo sistema operativo: AmigaOS1.0.
Molte parti di AmigaOS1.0 furono scritte con il linguaggio BCPL e già il sistema presentava preemptive multitasking, GUI a colori e la possibilità (tutt'ora ineguagliata su altri sistemi) di avere per ogni programma in funzione uno schermo grafico indipendente.
Ognuno di questi schermi era trascinabile con il mouse, permettendo all'utente di visualizzare il lavoro che stavano compiendo gli altri programmi in "background" (ossia tecnicamente "non prioritari"), e, davano a qualsiasi spettatore, una visione di sicuro impatto, mostrando concretamente all'opera il concetto, altrimenti astratto di cosa fosse in realtà il multitasking preemptive di Amiga.
Con la versione 1.3 vennero introdotti inoltre AutoConfig, che sarà poi conosciuto, solo in epoca recente, sugli altri sistemi come Plug and Play e il FastFileSystem.
AmigaOS2.x.
La versione 2 accompagnava la seconda generazione di computer Amiga del 1990; subì una larga conversione di parti vitali in linguaggio assembly 68000 a partire dalla precedente versione.
Questa seconda versione conteneva numerosi cambiamenti, i più visibili riguardavano l'interfaccia grafica che presentava un nuovo look pseudo-3D e dei nuovi caratteri di tipo vettoriale.
Inoltre furono aggiunti: GadTools, ASL e "Basic Object-Oriented Programming System for Intuition" (BOOPSI).
Fu inoltre aggiunto l'interprete del linguaggio Rexx.
Venne infine introdotto il supporto alle "Commodities" che estendono principalmente le funzionalità del gestore dell'input utente e la variante di Amiga Filesystem chiamata International.
AmigaOS3.x.
Con la versione 3 di AmigaOS nel 1993 furono riscritte alcune parti in linguaggio C e furono introdotte molte novità sia tecniche sia concettuali.
Graficamente la GUI di AmigaOS acquistò uno stile sempre più tridimensionale grazie ai sensibili miglioramenti apportati a GadTools ed ASL.
Fecero il loro esordio tra le tante nuove tecnologie: Datatype (un sistema modulare espandibile che consente ai programmi che lo sfruttano l'accesso a numerosi tipi di file) e MultiView (un programma di sistema che attraverso l'uso dei Datatypes permette la visualizzazione di numerosi formati di file video e audio).
Anche il modulo AmigaDOS subì numerose migliorie, ad esempio il filesystem vide il supporto per gli hard e soft link, nonché la gestione dei blocchi adibiti alla cache per le directory (DCFS).
Venne infine migliorato il formato ipertestuale Amigaguide.
Il sistema rimaneva tuttavia legato pesantemente ai chip custom della piattaforma hardware Amiga.
La mancanza della protezione della memoria rendeva il sistema operativo molto sensibile ad errori di programmazione: fino all'avvento della versione 3 del sistema operativo non era raro assistere a blocchi del sistema dovuti a errori di programmazione del Sistema Operativo o più frequentemente delle applicazioni che non programmate correttamente danneggiavano le strutture dati del sistema.
AmigaOS4.x.
Dalla versione 4 AmigaOS (2004) è stato totalmente riscritto in linguaggio C, slegandolo non solo dalla vecchia architettura hardware Amiga ma anche dai processori 68k di Motorola.
AmigaOS4 presenta un nuovo kernel retrocompatibile (ExecSG) che implementa molte nuove tecnologie come memoria protetta, memoria virtuale, resource tracking, paginazione della memoria ecc.
Ciascun modulo che compone AmigaOS4 è stato riscritto e ciò ha permesso di introdurre tante novità da tempo ricercate dagli utenti Amiga come un AmigaDOS slegato dal codice TripOS, FastFileSystem2, una nuova Intuition completamente riconfigurabile dall'utente e molto altro.
AmigaOS è adesso un sistema operativo per processori PowerPC e accompagna la nuova piattaforma hardware AmigaONE.
Componenti.
L'AmigaOS è composto principalmente da tre parti: Vi sono tre interfacce principali che permettono l'interazione tra l'utente ed AmigaOS: Exec.
Exec è il microkernel di AmigaOS.
Esso gode di alcune peculiari caratteristiche che hanno reso le sue prestazioni più efficienti rispetto ad altre alternative.
Exec ha il compito di gestire l'intero sistema comprese le risorse, i task, le porte messaggi e i semafori.
Exec, sino alla versione 3.1, risiedeva sotto forma di libreria all'interno di una ROM insieme agli altri moduli fondamentali di AmigaOS.
Tale ROM veniva identificata come Kickstart.
Con la versione del Kickstart è possibile identificare anche le versioni di Exec: ExecSG.
Nella versione 4 dell'AmigaOS, a cura di Hyperion, i sorgenti di Exec sono stati totalmente riscritti, comportando un salto generazionale del microkernel di questo sistema operativo: 'Exec Second Generation', in breve ExecSG, rappresenta la nuova versione del kernel di AmigaOS.
In ExecSG vi sono cambiamenti sostanziali rispetto ad Exec, che comportano sia la modifica di alcuni aspetti importanti del kernel, sia l'implementazione di ulteriori funzionalità, in particolare: AmigaDOS.
AmigaDOS è uno dei moduli principali di AmigaOS e si occupa della memorizzazione dei dati su dispositivi come hard disk e floppy disk.
Commissionato a MetaComCo da Commodore, AmigaDOS deriva principalmente dal Sistema Operativo TripOS scritto in BCPL ed è anche responsabile della gestione di alcuni task particolari che vengono identificati singolarmente con il nome di processo.
I processi possono accedere ad alcune funzioni fornite dal modulo AmigaDOS, in particolare quelle legate all'I/O su memorie di massa, a loro volta interfacciate, a basso livello, con AmigaDOS per mezzo di un particolare processo, noto come Amiga FileSystem.
ARexx.
ARexx è l'interprete ufficiale AmigaOS del linguaggio Rexx di IBM, accluso al sistema operativo a partire dalla versione 2.0, permettendo all'utente di realizzare script di uso generico.
La sua caratteristica più interessante, che a tutt'oggi rende unico AmigaOS ed il relativo parco software, è la possibilità di pilotare qualsiasi software che integri una "porta ARexx" consentendo quindi l'automazione di taluni compiti (si pensi ad esempio alla conversione di un gruppo di immagini da GIF a PNG) e non solo: è possibile anche coordinare il lavoro di più software, svolgendo attività non previste dai loro stessi autori.
Ciò di fatto consente di implementare funzionalità aggiuntive al software senza bisogno di modificarne il codice.
Intuition.
Con il termine Intuition si raggruppano tutti i sottomoduli di AmigaOS che si occupano di interfacciare il Sistema Operativo con l'utente attraverso convenzioni grafiche tipo finestre o menù a tendina, costituendo perciò la GUI di AmigaOS.
Intuition comprende i sottomoduli Graphics, Layers, GadTools, ASL, BOOPSI/Reaction, Workbench.
Dalla versione 4 di AmigaOS Intuition permette all'utente di cambiare ufficialmente (senza alcun programma di terze parti come avviene su altri sistemi operativi) qualsiasi aspetto dell'interfaccia grafica offrendo all'utente la possibilità di avere un ambiente di lavoro personalizzato e quasi mai uguale a quello di un altro utente.
Workbench.
Il Workbench ("banco di lavoro" in inglese) è il nome dato all'ambiente desktop disponibile su AmigaOS.
Al momento della commercializzazione la defunta Commodore assegnò erroneamente il nome Workbench all'intero sistema operativo Amiga, per questo motivo fino alla versione 3.0 di AmigaOS il sistema veniva identificato universalmente come Workbench.
Il Workbench è un programma di sistema, lanciato di solito all'avvio dell'AmigaOS, avente un'interfaccia utente di tipo grafico (GUI).
Il Workbench utilizza simboli grafici, detti Icone, con cui è possibile interagire con l'Amiga FileSystem, cioè il filesystem offerto da AmigaOS.
Tale rappresentazione iconica è ottenuta attraverso i file '.info'.
Ciascun file, disco e directory che si ritiene dover essere sempre visibile sul Workbench gode di un file ".info" personalizzato.
Ciascun file contiene sia l'immagine grafica da associare all'elemento del filesystem, sia una serie di informazioni usate da Workbench per visualizzarlo.
Relativamente ai file tipizzati, ossia quei file dei quali si conosce il formato, essi vengono visualizzati dal Workbench mediante icone predefinite per mezzo dell'applicazione di sistema DefIcons, il quale permette di associare i tipi di file non solo alle icone, ma anche agli applicativi che devono trattarli, grazie ad un database facilmente estensibile.
Le versioni del Workbench rilasciate fino ad oggi sono: AmiDock.
Introdotto con AmigaOS3.9 ed esteso notevolmente su AmigaOS 4.0, AmiDock è una componente fondamentale della GUI del sistema operativo Amiga.
AmiDock consente all'utente di creare a piacimento una o più barre grafiche (chiamate dock) contenenti file, cartelle, dischi e molto altro -come il Dock di Mac OS X dal quale si differenzia per alcune interessanti funzionalità-.
I dock di AmigaOS infatti possono: Componenti addizionali.
AmigaOS a partire dalla versione 2.0 si dota di alcune interessanti componenti addizionali, e comodità varie che vengono messe "di serie" a disposizione dell'utente.
Boot Menu.
A partire dall'Amiga OS 2.0 è stato reso disponibile, tra gli altri servizi, un comodo boot menù accessibile tenendo contemporaneamente premuti entrambi i tasti del mouse all'atto dell'accensione o al reset.
Detto menù permette di fare il boot da qualsiasi device o hard disk collegato al sistema, e, nelle versioni successive, anche di inibire il caricamento di alcune partizioni rispetto ad altre per nasconderle così al sistema.
Notare la terza immagine che riguarda il boot menù.
Sono evidenziate numerose unità, infatti Amiga non ha limiti riguardo al numero di partizioni.
Il numero di unità disponibili è limitato invece dal tipo di interfaccia usata (IDE o SCSI).
Bisogna fare oltretutto presente che, più schede di espansione con bus IDE o SCSI possono essere collegate contemporaneamente, aumentando il numero di unità disponibili e moltiplicando le possibilità di suddividerle in partizioni.
Dalla versione 3.0 dell'OS, oltre a scegliere da quale device (floppy o hard disk) fare il boot, e soprattutto da quale partizione, il bootmenu di Amiga permette di monitorare, con una propria procedura di check, le schede montate sul bus Zorro e di segnalare eventuali problemi: una delle caratteristiche più innovative di AutoConfig, poi ripreso come Plug and Play in altri sistemi operativi (Windows 95).
L'unica pecca del Bootmenu Amiga è che non è in grado di effettuare il boot di altri sistemi operativi alternativi disponibili anche per Amiga.
Infine, è utile menzionare che che il Bootmenu permette addirittura di cambiare il tipo di risoluzione dello schermo, senza dover intervenire a posteriori salvando i settaggi.
Una vera comodità, nel caso fossero state impostate per errore, modalità grafiche che potevano stressare il monitor o l'apparecchio televisivo al quale Amiga veniva collegato.
Installer.
Mentre su altri sistemi operativi la procedura di installazione dei programmi era piuttosto laboriosa (lo è ancora a tutt'oggi), confusa, non standardizzata e potenzialmente pericolosa (in quanto potrebbe sovrascrivere file di sistema) Amiga invece si è dotata, sin dalla versione 3.0 dell'OS, di un programma di installazione standard chiamato Installer, usato sia per i programmi da installare sulla macchina, sia per aggiornare lo stesso sistema operativo AmigaOS.
Installer gestisce le procedure di installazione sotto Amiga e ha alcune caratteristiche davvero interessanti.
Completo di localizzazione (ossia della possibilità di usare la lingua madre dell'utente), permette anche di creare nuove directory (anche a mano) qualora il programma in fase di installazione ne faccia richiesta.
Offre un comodo Help OnLine (Aiuto In Linea), presente in ogni livello della fase di installazione (in modo da seguire sempre passo, passo l'utente inesperto).
Infine, con una caratteristica tutt'ora ineguagliata in altri sistemi operativi, Amiga Installer permette addirittura di fare una installazione fittizia di prova per verificare in anticipo il buon fine dell'operazione, prima che l'utente si avventuri in un'installazione effettiva col rischio di trovarsi a possibili incompatibilità con il software già presente sul sistema.
Installer è in realtà un interprete di linguaggio LISP.
Le procedure di installazione Amiga sono file formattati come listati di questo particolare linguaggio informatico.
InstallerNG.
InstallerNG è la nuova versione di Installer presente su AmigaOS4.
Questa versione è caratterizzata da nuove caratteristiche tra le quali: Petunia.
Petunia è il nome dell'emulatore task-based introdotto in AmigaOS a partire dal quarto aggiornamento della versione 4.0 PreRelase.
Petunia, basato sulla tecnica JIT risiede tra le componenti base di sistema sotto forma di libreria, viene utilizzato da AmigaOS per l'esecuzione di programmi compilati per 68k, in modo che questi ultimi abbiano una resa paragonabile a quella dei programmi compilati per PowerPC.
Più precisamente AmigaDOS, durante il boot, carica Petunia, il quale resta in attesa di eventuali chiamate 68k da parte di programmi.
Nel momento in cui un programma 68k viene eseguito, Petunia controlla una speciale lista, la blacklist, la quale riporta i programmi che Petunia NON deve eseguire.
Se il programma NON è riportato nella black list, allora Petunia intercetterà le sue chiamate e lo eseguirà secondo la tecnica JIT, altrimenti lascerà il compito di gestire tale programma all'emulatore integrato in ExecSG.
Questo espediente permette di eseguire su AmigaOS i programmi non del tutto compatibili con Petunia -il quale è un emulatore che pone l'accento sulla velocità di esecuzione dei programmi 68k, piuttosto che sulla compatibilità di tutto il set di istruzioni della famiglia di processori 68k-, lasciando la loro esecuzione all'emulatore di ExecSG che, operando in modalità interpretativa, permette una migliore compatibilità, non solo con l'intero set di istruzioni dei processori 68k, ma anche con chiamate ad interrupt, in modo da offrire una compatibilità anche nei confronti di vecchi driver 68k.
La blacklist di Petunia, come da tradizione in AmigaOS, è totalmente gestibile e configurabile da parte dell'utente, il quale potrà impiegare lo strumento di preferenze "Compatibility" (risiedente in SYS:Prefs/) per aggiungere o rimuovere programmi, in modo da avere piena libertà decisionale sulla relativa esecuzione dei programmi 68k.
</doc> 
<doc id="315" url="http://it.wikipedia.org/wiki/Agropoli">
Agropoli.
Agropoli è una città di 20.200 abitanti della provincia di Salerno, nella Campania sud-occidentale.
Importante centro costiero, è situata nel Cilento, alle porte occidentali del Parco Nazionale del Cilento e Vallo di Diano, sul mar Tirreno all'estremità meridionale del golfo di Salerno ed a sud della Piana del Sele.
Economia.
Attualmente le attività economiche principali sono il turismo, il commercio e i servizi, mentre in passato tale ruolo spettava alla pesca e all'agricoltura.
È presente anche l'industria, con quaranta piccole aziende, che danno lavoro a circa 1500 dipendenti.
L'economia locale si basa prevalentemente sulle attività del terziario, alle quali si affianca un sistema di microimprese artigiane legate in prevalenze all'edilizia ed a piccole produzioni manifatturiere per lo più rivolte al mercato locale, nonché un insieme di piccole imprese agricole a conduzione prevalentemente familiare.
L'ISTAT descrive una situazione in cui le attività del terziario (istituzioni, commercio ed altri servizi) rappresentano il 47% del totale, il settore secondario (Industria ed artigianato) il 13% ed il settore primario (Agricoltura e pesca) il restante 40%.
Storia.
Il promontorio su cui sorge Agropoli vide la presenza dell'uomo fin dal Neolitico.
Alla foce del fiume Testene si apriva una riparata baia naturale, oggi quasi interamente insabbiata, utilizzata dai Greci della vicina Poseidonia (l'attuale Paestum) per i traffici con le popolazioni locali.
In età romana, si sviluppò un borgo marittimo chiamato "Ercula" che fiorì tra il I secolo a.C. e il V secolo d.C. Nel VI secolo i Bizantini fortificarono il promontorio dando ad esso il nome di "Akropolis" cioè "città posta in alto".
La città rimase in mano ai Bizantini fino all'882 quando cadde in potere dei Saraceni che la occuparono dal 882 al 915 circa.
Il feudo di Agropoli in epoca normanna tornò sotto la giurisdizione dei vescovi, che in quel periodo avevano stabilito la loro sede a Capaccio, che lo possedettero eccetto brevi periodi fino ai primi decenni dei XV secolo, quando fu ceduto dal pontefice Gregorio XII al re Ladislao di Durazzo (1386-1414).
Nel 1436 il re Alfonso V d'Aragona concesse i feudi di Agropoli e Castellabate a Giovanni Sanseverino conte di Marsico e barone di Cilento.
Agropoli successivamente passò ai D'Ayerbo d'Aragona (1553), ai Grimaldi (dopo il 1564), agli Arcella Caracciolo (1597), ai Mendoza (1607), ai Filomarino principi di Roccadaspide (1626), ai Mastrillo (1650) e temporaneamente agli Zattara.
Dal 1500 al 1650 subì numerosi assalti da parte dei Turchi che la spopolarono al punto da ridurne gli abitanti a solo qualche centinaio.
Nel 1660 il feudo è acquistato dai Duchi di Sanfelice che lo terranno fino al termine della feudalità (1806).
Monumenti.
L'abitato è sormontato dal centro storico che conserva intatti il centro antico e gran parte del circuito delle mura difensive col portale seicentesco d'ingresso.
Vi si accede attraverso la caratteristica salita degli "scaloni", uno dei pochi esempi visibili di salita a gradoni e una porta monumentale molto ben conservata.
La porta.
E' formata da due aperture: sulla destra della porta principale c'è una porta secondaria ad arco ribassato, aperta agli inizi del XX secolo; tra le due aperture è visibile una feritoia che permetteva la vigilanza e l'eventuale difesa.
La porta, così come oggi si presenta al nostro sguardo, è sormontata da cinque merli, due dei quali sostengono altrettante palle di pietra.
Le palle di pietra alternate con altre di cemento ed una croce di ferro indicante l'anno 1909 al ricordo delle sacre missioni, decorano altresì il parapetto sul ciglio della rupe.
Al di sopra della porta principale si nota lo stemma marmoreo dei Duchi Delli Monti Sanfelice, ultimi possessori feudali della città.
La porta è parte integrante della cinta muraria, costruita in pietra locale e composta da un braccio meridionale e da un braccio settentrionale che si imperniano sul Castello e si concludono sullo strapiombo della "Rupe" che costituiva difesa naturale dagli invasori.
Gli scaloni.
Il borgo antico, è raggiungibile a piedi percorrendo la caratteristica salita degli "scaloni", per secoli l'unica via di accesso al borgo ed oggi uno dei pochi esempi visibili di salita a gradoni, caratterizzati da una serie di gradinate larghe e basse, sopravvissuti alle esigenze del traffico veicolare che altrove ne hanno determinato il livellamento.
Il muro di protezione degli scaloni è ornato da merli con estremità sferica che richiamano i merli posti sulla Porta, ed una croce di ferro indicante l'anno 1909 al ricordo delle sacre missioni.
Il Castello.
A pianta triangolare e con 3 torri circolari, si erge sul promontorio incastrandosi come un vertice nell'interno dell'area del borgo antico, mentre la base si protende al di fuori del nucleo abitato, come fortificazione avanzata sul versante collinare dal pendio più dolce e più esposto agli assalti.
Attorno alle mura del castello gira un largo e profondo fossato, ormai ben distinguibile solo sul lato verso il borgo, mentre è quasi scomparso il dislivello sul lato orientale a causa dei lavori agricoli e dei cedimenti del terreno avutisi nel corso dei secoli.
Attualmente il castello presenta l'aspetto assunto dopo le ristrutturazioni d'età aragonese (XV sec.
d.C.) che devono aver notevolmente ampliato l'originario impianto a forma triangolare.
L'interno del castello è occupato dalla piazza d'armi e da una serie di edifici addossati sui lati settentrionale e orientale.
La piazza, oggi adibita a giardino e a teatro all'aperto, non è frutto di un riempimento artificiale, ma poggia direttamente sulla roccia inglobata a suo tempo nelle mura perimetrali del castello, mentre sul lato settentrionale si trova la "Sala dei francesi", così chiamata a ricordo della sosta che vi fece il drappello delle truppe francesi durante il periodo napoleonico.
Il castello di Agropoli è legato in particolare a due personaggi: Luisa Sanfelice, personaggio minore della rivoluzione napoletana del 1799, la cui vicenda umana ispirò il romanzo di Alexandre Dumas (padre) La San Felice e la scrittrice francese Marguerite Yourcenar che vi ambientò il racconto "Anna, soror".
Le Torri.
La presenza di Torri fortificate sulla costa di Agropoli, come del resto lungo l'intera costa tirrenica meridionale, è direttamente collegata alla minaccia costituita dalle scorribande dei pirati.
A seguito dell'ordine generale di costruzione di una catena ininterrotta di torri costiere, emanato nel 1564 dal viceré spagnolo don Pedro de Toledo, iniziano a sorgere lungo la costa che da Agropoli giunge a Sapri torri di avvistamento in tutti i punti strategici.
A seguito di quest'ordine verrà rafforzata la Torre di San Marco, di forma circolare, all'epoca già esistente, a cui si affiancherà la Torre di San Francesco, costruita su un'alta sporgenza a picco sul mare, poco più a sud del promontorio sovrastato dal Castello.
Posto accanto al convento francescano qui sorto fin dal 1230, questa torre, di forma quadrangolare, risultava in posizione chiaramente strategica, comunicando direttamente a Nord col Castello e con la Torre di San Marco, mentre a Sud con la torre costruita a Trentova e con quella di Punta Tresino, delle quali oggi non restano altro che ruderi.
La Fornace.
La data della sua inaugurazione risale al 1880, e fu l’ingegner Vincenzo Del Mercato ad avere l’idea di far sorgere ad Agropoli una fornace che avesse prodotto mattoni per la costruzione di abitazioni e manufatti civili.
Dopo accurate ricerche, si optò di costruire la fornace in località Campamento, a pochi passi dal Fiume Testene, in quanto qui si trovavano grandi giacimenti di argille plastiche.
Pian piano la piccola industria toccò picchi altissimi di sviluppo commerciale.
La lavorazione consentiva molti tipi di mattoni, quali rex, tegole, cannocchiali, proveri, quattro fori, tre fori ecc. Agli inizi degli anni cinquanta, l’industria passò sotto la gestione dei fratelli Giancamillo, Michele e Diego Del Mercato, che ben presto la cedettero nelle mani della Famiglia Lordi di Napoli.
Dopo anni di gloriosa attività la fornace incominciò lentamente il suo lento e inesorabile declino: nuovi criteri di produzione infatti incominciarono a sostituire i vecchi processi di lavorazione.
L'anno 1970 vide levarsi al cielo l’ultima fumata della ciminiera che decretò la cessazione totale della quasi secolare attività dell’industria.
Monumenti ai Caduti.
Il primo monumento ai caduti di Agropoli, risale all’11 Maggio del 1924, costruito per volontà del popolo agropolese, che contribuì senza distinzione di ceto o di credo politico e con entusiasmo alla realizzazione del monumento.
Tuttavia durante il secondo conflitto Mondiale la statua sarà tolta dal suo piedistallo per dare bronzo alla patria.
L’attuale monumento risale al 20 Novembre 1985.
La sezione combattenti e reduci di Agropoli, promosse la nascita di questo secondo monumento.
Fu inaugurato il 9 Dicembre 1973, invece, il monumento dei caduti in mare di Agropoli.
E' composto da una grande ancora posta su un piedistallo di marmo, e alla basa i nome dei caduti i mare durante le guerre.
Non tutti sanno, infine, che ad Agropoli esiste anche un terzo monumento ai caduti, dedicato ai soldati morti nella seconda guerra mondiale che si trova sulla collina San Marco.
Il 2 Giugno 2007 i Giardini Comunali posti tra la chiesa S.Maria delle Grazie e il monumento ai Caduti sono stati dedicati ai Caduti di Nassiriya.
Nello stesso giardino il 26 Aprile 2008 è stato posto una Stele dedicata ai donatori del sangue A.V.I.S.
La statua di San Francesco.
Situata sulla collina di San Marco, domina lo stupendo scenario paesaggistico agropolese e cilentano.
L’alta torre dalla quale il santo alza le mani al cielo in una solenne benedizione non incontra quasi mai ostacoli naturali che ne sbarrino la veduta e si intona egregiamente con la morfologia del territorio.
La sua edificazione risale all’anno 1982 frutto della volontà di Padre Sinforiano Basile.
Le ragioni della realizzazione, sarebbero da ricercare in tre momenti cruciali; Il primo è che si voleva ricordare il nono centenario della sua nascita (1182-1982); il secondo perché si volava ridare alla città agropolese la concordia e la pace dopo l’indifferenza in occasione della sua permanenza nell’antico borgo; terzo, per donare alla popolazione l’immagine viva del santo affinché venisse invocato quale intercessore e maestro sulla via del cielo.
La statua scolpita in marmo bianco di Carrara è alta 6mt.
ed è collocata su di una torre che misura 32,60mt.
di altezza.
Il progetto iniziale prevedeva che tale monumento sarebbe dovuto essere parte integrante di un vasto complesso di strutture e di servizi che avrebbero trasformato quel luogo in un importantissimo polo di turismo religioso.
Purtroppo oggi, le lungaggini burocratiche hanno rallentato e ostacolato l’iter dei lavori, e oggi tutto è rimasto semi incompiuto.
Musica.
Da segnalare per la Musica Agropolese l'Attività del gruppo "A Toys Orchestra" il più noto a livello nazionale, con diversi album all'attivo e più rappresentativo della città.
Altri gruppi di giovani operano sul territorio: i Taranta Rock del giovane Mico Argirò già da vari anni, operano nella riscoperta delle tradizioni cilentane e di tutto il sud italia.
E' proprio grazie a queste attività di riscoperta e rimodernamento che molte tradizioni non scompaiono e, invece, si presentano agli occhi dei giovani.
Ad Agropoli operano anche altri giovani gruppi come: Arakìdi, Goyah, K.O.B.
, Flubbers.
Soprattutto quest'ultimo gruppo ha riscosso un notevole successo in campo nazionale.
Nell'ottobre del 2006 si costituisce la Banda Musicale "Città di Agropoli", formata in prevalenza da studenti del corso musicale della Scuola Media.
La banda è diretta dal M° Mario Capezzuto.
Collegamenti, Infrastrutture e Trasporti.
Ecco lo di Agropoli, e la.
Distanze stradali: Torino Km 900, Milano Km 800, Venezia Km 700, Bologna Km 600, Roma Km 250, Napoli Km 100, Salerno Km 50, Battipaglia Km 30, Paestum Km 8, S. Maria di Castellabate Km 13, Grotte di Pertosa Km 50, Grotte di Castelcivita Km 45, Palinuro Km 50, Bari Km 330, Cosenza Km 350, Reggio Calabria Km 470, Catania Km 555, Palermo Km 700.
Linee Ferroviarie.
La Stazione Ferroviaria, "Agropoli - Castellabate" è servita da numerosi treni, con fermata giornaliera che percorrono la direttrice Torino/Milano - Reggio Calabria, e tra cui alcuni Eurostar Italia.
Strade e Autostrade.
Il collegamento stradale è garantito dalla Statale 18 (Tirrenia Inferiore), o in alternativa dalla Variante a Scorrimento Veloce alla SS18 con uscite agli svincoli di Agropoli Nord e Sud, la quale dallo svincolo di Battipaglia dell'Autostrada A3 "SA-RC" collega il tratto autostradale con la costa cilentana, della quale Agropoli è la porta naturale.
Tramite altra viabilità minore è inoltre assicurato il collegamento con i comuni limitrofi immediatamente a ridosso della costa e con quelli del Cliento più interno.
Linee marittime.
Ai collegamenti stradali e ferroviari si aggiunge l'opportunità dell'approdo via mare.
Il porto, con 1200 posti barca è destinato sia a scopo turistico che ad attività minori legate alla pesca.
È anche punto di attracco per una linea di navigazione, il "Metrò del Mare", che copre in estate tutta la costa salernitana, la costiera amalfitana e sorrentina e raggiunge Capri, Ischia, Napoli e naturalmente tutto il Cilento.
Il Porto.
Il Porto Turistico di IV classe, è formato da un molo si sopraflutto a gomito, da una banchina di riva e da un molo di sottoflutto.
Le aree riservate al diporto sono costituite da pontili per l'ormeggio dei natanti sistemati in corrispondenza della banchina di riva e del molo di sopraflutto.
Nel tratto finale del molo di sopraflutto c'è un tratto di banchina riservata alle imbarcazioni in transito fino a 50m.
I servizi e le attrezzature per il diporto, consistono in un distributore di carburanti in banchina; prese acqua ed energia elettrica; illuminazione banchine; 2 scivoli; gru fissa fino a 36t; gru mobile fino a 10t; travel lift; rimessaggio all'aperto/coperto; riparazione motore, riparazioni elettriche ed elettroniche; riparazione scafi in legno, vetroresina ed acciaio; riparazione vele; guardiana; pilotaggio; ormeggiatori; sommozzatori; servizi antincendio; ritiro rifiuti; servizio meteo; servizi igienici; rifornimento alimentare; rivendita ghiaccio; parcheggio auto; cabina telefonica.
Accesso: tenersi a dritta entrando e lasciare la rotta libera alle imbarcazioni in uscita dal porto; velocità massima 3 nodi.
Fari e fanali: 2660 (E 1735) - faro a lampi bianchi, grp 2, periodo 6 secondi, portata 13 M, su Punta Fortino a NW del paese; 2661 (E 1734.6) - fanale a lampi verdi, periodo 5 secondi, portata 5 M, sulla testata del molo di sopraflutto (mantenersi a nn meno di 25 m dal fanale); 2661.2 (E 1734.8) - fanale a luce fissa rossa, portata 3 M, sulla testata del molo di sottoflutto.
Fondali in banchina: da 0.20 a 4 m.
Divieti: di balneazione e navigazione a vela all'interno del porto; velocità massima 3 nodi.
E' vietato sostare e ancorare nel canale di accesso e nello specchio acqueo prospiciente l'imboccatura del porto, per un raggio di 200 m dal fanale verde.
Venti: ponente, maestrale, grecale e scirocco.
Pericoli: giungendo da nord, durante le ore notturne, i fanali di entrata vengono rilevati invertiti a causa del prolungamento del molo di sopraflutto.
La tramontana può creare difficoltà alle unità ormeggiate.
Rade sicure più vicine: baia di Licina e Trentova.
La Costa.
La zona costiera visitabile si estende per una lunghezza di circa 3 km, rientra tra i siti di interesse comunitario (S.I.C.
) e comprende lo "scoglio di san Francesco", lo scoglio di "Trentova" (quest'ultimo famoso per la panoramica caratteristica che lo vede legato alla terraferma da una sottilissima lingua di terra percorribile a piedi) e una serie di piccole insenature che si susseguono fino alla splendida spiaggetta del Vallone prima di Punta Tresino.
Verso nord, invece si estende una lunga spiaggia (attraversata da diversi torrenti) che giunge fino alla zona archeologica di Paestum.
Per il quinto anno consecutivo la città di Agropoli è Bandiera Blu.
Il prestigioso riconoscimento, viene assegnato ogni anno dalla FEE alle località costiere europee che soddisfano criteri di qualità delle acque, qualità della costa, servizi offerti, misure di sicurezza, ed educazione ambientale, tenendo in considerazione ad esempio anche la pulizia delle spiagge e degli approdi turistici.
Gastronomia.
Il territorio del Parco Nazionale del Cilento può vantare il maggior numero di produzioni tipiche recentemente riconosciute dal Ministero dell'Agricoltura.
Ai marchi Denominazione di Origine Controllata (DOC) e Indicazione Geografica Tipica (IGT) dei vini di produzione locale, si aggiunge la produzione di olio extravergine di oliva Denominazione di Origine Protetta (DOP) e di liquori di vario genere.
Tipico piatto di Agropoli sono le alici che vengono preparate secondo molte ricette tradizionali: "mbuttunate", "arreganate", "marinate" o "salate".
Quanto agli altri prodotti tipici della zona, oltre alla Mozzarella di Bufala Campana DOP, alla mozzarella vaccina "co' a mortedda" al cacioricotta di capra cilentana e al "caciocavallo" tipico, vanno ricordati il miele, il carciofo tondo di Paestum Indicazione Geografica Protetta (IGP), il cece di Cicerale, il fagiolo di Controne, il fico bianco del Cilento; rinomatissima anche la produzione dolciaria di fichi secchi e di fichi al cioccolato.
Tra i salumi meritano menzione la pancetta o "Longarella" e la "soppressata" di Gioi, tra le specie ittiche le alici di "menaica".
Amministrazione comunale.
Gli elettori sono: 17.198 (M 8.376 - F 8.822).
Con decreto del Presidente della Repubblica del 9/1/2004 al comune di Agropoli è stato conferito il titolo di città.
Evoluzione demografica.
Al 31/12/2006, i residenti sono 20.307, dei quali 9.953 Maschi e 10.354 Femmine.
I nuclei familiari sono 7.954; Saldo attivo + 61.
</doc> 
<doc id="316" url="http://it.wikipedia.org/wiki/Aprile">
Aprile.
Aprile è il quarto mese dell'anno in base al calendario gregoriano ed il secondo della primavera nell'emisfero boreale, dell'autunno nell'emisfero australe, consta di 30 giorni e si colloca nella prima metà di un anno civile.
Secondo alcune interpretazioni il nome deriva dal greco Aphros, che è il nome greco della dea Afrodite, a cui era dedicato il mese di Aprile.
Secondo altre teorie, il nome deriva dal latino aperire (aprire) per indicare il mese in cui si "schiudono" piante e fiori.
Altri progetti.
Aprile: 1 2 3 4 5 6 7 8 9 10 11 12 13 14 15 16 17 18 19 20 21 22 23 24 25 26 27 28 29 30
</doc> 
<doc id="317" url="http://it.wikipedia.org/wiki/Agosto">
Agosto.
Agosto è l'ottavo mese dell'anno secondo il calendario gregoriano, consta di 31 giorni e si colloca nella seconda metà di un anno civile.
Il mese fu così chiamato (Augustus mensis) dai romani in onore dell'imperatore Augusto, da cui prende il nome anche il ferragosto (feriae Augusti).
Altri progetti.
Agosto: 1 2 3 4 5 6 7 8 9 10 11 12 13 14 15 16 17 18 19 20 21 22 23 24 25 26 27 28 29 30 31
</doc> 
<doc id="321" url="http://it.wikipedia.org/wiki/Anno_europeo_delle_persone_con_disabilit%C3%A0">
Anno europeo delle persone con disabilità.
Con decisione del 3 dicembre 2001 il Consiglio dell'Unione Europea ha proclamato il 2003 anno europeo delle persone con disabilità con l'obiettivo di:
</doc> 
<doc id="322" url="http://it.wikipedia.org/wiki/Anno">
Anno.
Un anno indica un periodo di tempo pari a quello impiegato dalla Terra per completare la sua orbita attorno al Sole.
Un anno è diviso in 365 giorni, ma poiché la Terra completa la sua orbita in un tempo leggermente superiore si è reso necessario introdurre degli anni bisestili composti da 366 giorni, per correggere la discrepanza.
Per estensione il termine anno si applica al periodo orbitale di qualsiasi pianeta, nel qual caso anno viene fatto seguire da un aggettivo (come in anno marziano).
In astronomia, vengono definiti diversi tipi di anno: Il Calendario normalmente cerca di adeguarsi all'anno tropico, poiché le stagioni sono determinate da questo tipo di anno.
Per ragioni pratiche l'anno del calendario è composto da un numero intero di giorni.
Nel calendario attualmente in uso della società occidentale, il calendario gregoriano, gli anni hanno 365 giorni.
Allo scopo di tenerlo sincronizzato con l'anno tropico, ogni quattro anni il calendario conta 366 giorni.
La principale eccezione al calendario gregoriano è il calendario islamico, un calendario lunare senza anni bisestili, nel quale le ricorrenze si spostano attraverso le stagioni.
L'anno giuliano: base del calendario giuliano aveva una durata di 365,25 giorni.
L'anno gaussiano dura 365,256 898 3 giorni, ed è derivato dalla "costante gravitazionale gaussiana" che viene espressa in unità del sistema solare.
L'anno besseliano: è un anno tropico che inizia quando il Sole raggiunge la longitudine ellittica di 280°.
Tale longitudine viene sempre raggiunta attorno al 1 gennaio.
Prende il nome dall'astronomo e matematico del XIX secolo Friedrich Bessel.
</doc> 
<doc id="326" url="http://it.wikipedia.org/wiki/Atomo">
Atomo.
L'atomo (dal greco - àtomos -, indivisibile, unione di - a - [alfa privativo] + - tomê - [divisione], così chiamato perché inizialmente considerato l'unita più piccola ed indivisibile della materia, risalente alla dottrina dei filosofi greci Leucippo, Democrito ed Epicuro, detta atomismo) è la più piccola parte di ogni elemento esistente in natura che ne conserva le caratteristiche chimiche.
Struttura atomica.
Verso la fine dell'Ottocento (con la scoperta dell'elettrone) fu dimostrato che l'atomo non era indivisibile, bensì a sua volta composto da particelle più piccole (alle quali ci si riferisce con il termine "subatomiche").
In particolare, l'atomo è composto da un nucleo carico positivamente e da un certo numero di elettroni, carichi negativamente, che gli ruotano attorno senza un'orbita precisa (l'elettrone si dice infatti delocalizzato), nei cosiddetti gusci elettronici.
Il nucleo è composto da protoni, che sono particelle cariche positivamente e da neutroni che sono particelle prive di carica: protoni e neutroni sono detti nucleoni.
In proporzione se si considera il nucleo grande come una mela, gli elettroni gli ruotano attorno ad una distanza pari a circa un chilometro; viceversa un nucleone ha massa quasi 1800 volte superiore a quella di un elettrone.
Si definiscono due quantità per identificare ogni atomo: Per ricavare il numero dei neutroni si sottrae al Numero di massa il Numero atomico Esiste una grandezza che ne quantifica la massa, definita peso atomico (più correttamente "massa atomica"): Essa è definita come la dodicesima parte della massa di un atomo di carbonio-12 (12C).
Il numero degli elettroni che ruotano attorno al nucleo è uguale al numero dei protoni nel nucleo: essendo le predette cariche di valore assoluto uguale, un atomo è normalmente elettricamente neutro e pertanto la materia è normalmente elettricamente neutra.
Tuttavia esistono atomi che perdono o acquistano elettroni in virtù di una reazione chimica: la specie che ne deriva si chiama ione.
Gli atomi aventi lo stesso numero atomico hanno le stesse proprietà chimiche: si è dunque convenuto a definirli appartenenti allo stesso elemento.
Due atomi possono differire anche nell'avere numero atomico uguale ma diverso numero di massa: simili atomi sono detti isotopi ed hanno medesime proprietà chimiche.
Un esempio di ciò è l'atomo di idrogeno: in natura è presente in grande maggioranza formato da un protone ed un elettrone.
Vi è però, in minore quantità, anche il deuterio che è formato da un protone, un neutrone ed un elettrone (con esso si forma l'acqua pesante) e il trizio (estremamente raro) formato da un protone, due neutroni ed un elettrone.
Chimicamente, idrogeno, deuterio e trizio hanno però identiche proprietà.
Cenni di storia della teoria atomica.
Già dal IV secolo a.C. alcuni filosofi greci (Leucippo, Democrito e Epicuro) e romani (Lucrezio), i cosiddetti atomisti, ipotizzarono che la materia non fosse continua, ma costituita da particelle minuscole e indivisibili.
Queste considerazioni derivavano però da semplici intuizioni filosofiche.
I diversi atomi erano supposti differire per forma e dimensioni.
L'idea atomistica fu poi avversata da Aristotele il cui pensiero, successivamente, fu adottato dalla Chiesa cattolica: per questo motivo bisogna aspettare fino al XIX secolo perché gli scienziati riprendessero in considerazione l'ipotesi atomica.
Nel 1808, John Dalton spiegò i fenomeni chimici secondo i quali le sostanze sono formate dai loro componenti secondo rapporti ben precisi fra numeri interi, ipotizzando che la materia fosse costituita da atomi.
Nel corso dei suoi studi Dalton si avvalse delle conoscenze chimiche che possedeva (la legge della conservazione della massa e la legge delle proporzioni definite) e formulò la sua teoria atomica, che si fondava su cinque punti: Questa viene considerata la prima teoria atomica della materia perché per primo Dalton ricavò le sue ipotesi per via empirica.
I primi modelli atomici.
Con la scoperta della radioattività naturale, si intuì successivamente che gli atomi non erano particelle indivisibili, bensì erano oggetti composti da parti più piccole.
Nel 1902, Joseph John Thomson propose il primo modello fisico dell'atomo: aveva infatti scoperto un anno prima l'elettrone.
Egli immaginò che un atomo fosse costituito da una sfera di materia caricata positivamente (protoni e neutroni non erano stati ancora scoperti) in cui gli elettroni - negativi - erano immersi (modello a panettone).
Nel 1911, Ernest Rutherford fece un esperimento cruciale per mettere alla prova il modello di Thomson.
Bombardò un sottilissimo foglio di oro, posto fra una sorgente di particella alfa.
Le particelle, passate attraverso la lamina, sarebbero rimaste impresse sullo schermo.
L'esperimento portò alla constatazione che i raggi alfa non venivano quasi mai deviati.
Essi attraversavano il foglio d'oro senza quasi mai esserne disturbati.
Solo l'1% dei raggi incidenti era deviato dal foglio di oro e lo era in modo notevole (alcuni venivano completamente respinti).
Sulla base di questo fondamentale esperimento, Rutherford propose un modello di atomo in cui quasi tutta la massa dell'atomo fosse concentrata in una porzione molto piccola, il nucleo (caricato positivamente) e gli elettroni gli ruotassero attorno così come i pianeti ruotano attorno al sole (modello planetario).
L'atomo era comunque largamente composto da spazio vuoto, e questo spiega il perché del passaggio della maggior parte delle particelle alfa attraverso la lamina.
Il nucleo è così concentrato che gli elettroni gli ruotano attorno a distanze relative enormi, aventi un diametro da 10.000 a 100.000 volte maggiore di quello del nucleo.
Rutherford intuì che i protoni da soli non bastavano a giustificare tutta la massa del nucleo e formulò l'ipotesi dell'esistenza di altre particelle che contribuivano a formare l'intera massa del nucleo.
Nel modello atomico di Rutherford non compaiono i neutroni, perché queste particelle furono successivamente scoperte da Chadwick nel 1932.
Il modello di Rutherford aveva incontrato una palese contraddizione con le leggi della fisica classica: secondo la teoria elettromagnetica una carica che subisce una accelerazione emette energia sotto forma di radiazione elettromagnetica.
Per questo motivo, gli elettroni dell'atomo di Rutherford, che si muovono di moto circolare intorno a nucleo, avrebbero dovuto emettere onde elettromagnetiche e quindi, perdendo energia, annichilire nel nucleo stesso (teoria del collasso), cosa che evidentemente non accade.
Inoltre un elettrone, nel perdere energia, potrebbe emettere onde elettromagnetiche di qualsiasi lunghezza d'onda, operazione preclusa nella teoria e nella pratica dagli studi sul corpo nero di Max Planck e, successivamente, di Albert Einstein.
Ciò portò i fisici a introdurre una nuova e rivoluzionaria teoria: la quantizzazione dell'energia.
Bohr e la meccanica ondulatoria: l'atomo oggi.
Nel 1913 Niels Bohr propose una modifica concettuale al modello di Rutherford.
Pur accettandone l'idea di modello planetario, postulò che gli elettroni avessero a disposizione orbite fisse nelle quali non emettevano né assorbivano energia (questa infatti rimaneva costante): in particolare, un elettrone emetteva od assorbiva energia sotto forma di onde elettromagnetiche solo se effettuava una transizione da un'orbita all'altra, e quindi passava ad uno stato a energia minore o maggiore (per approfondire si veda l'atomo di Bohr).
Questa idea, non compatibile con le leggi della fisica classica (di Newton), si fondava sulle idee dell'allora nascente meccanica quantistica.
Il modello di Bohr spiegava molto bene l'atomo di idrogeno ma non quelli più complessi.
Sommerfeld propose allora una correzione al modello di Bohr secondo cui si aveva una buona corrispondenza fra la teoria e le osservazioni degli spettri degli atomi (uno spettro è l'insieme delle frequenze delle radiazioni elettromagnetiche emesse o assorbite dagli elettroni di un atomo).
Ciononostante il modello di Bohr-Sommerfeld si basava ancora su postulati e soprattutto funzionava bene solo per l'idrogeno: tutto ciò, alla luce anche del principio di indeterminazione introdotto da Heisenberg nel 1927, convinse la comunità scientifica che fosse impossibile descrivere esattamente il moto degli elettroni attorno al nucleo, motivo per cui ai modelli deterministici fino ad allora proposti si preferì ricercare un modello probabilistico, che descrivesse con buona approssimazione un qualsiasi atomo.
Ciò fu reso possibile grazie alla meccanica ondulatoria.
Nel 1932 fu scoperto il neutrone, per cui si pervenne presto ad un modello dell'atomo pressoché completo in cui al centro vi è il nucleo composto di protoni (positivi) e neutroni (protoni e neutroni si chiamano collettivamente nucleoni) ed attorno vi ruotano gli elettroni.
Fu abbandonato il concetto di orbita e fu introdotto il concetto di orbitale.
Secondo la meccanica quantistica non ha più senso infatti parlare di traiettoria di una particella: da ciò discende che non si può neanche definire con certezza dove un elettrone si trova in un dato momento.
Ciò che si poteva conoscere era la probabilità di trovare l'elettrone in un certo punto dello spazio in un dato istante di tempo.
Un orbitale quindi non è una traiettoria su cui un elettrone (secondo le idee della fisica classica) poteva muoversi, bensì una porzione di spazio intorno al nucleo definita da una superficie di equiprobabilità, ossia entro la quale c'è il 95% della probabilità che un elettrone vi si trovi.
In termini prettamente matematici un orbitale è definito da una particolare funzione d'onda, l'equazione di Schrödinger, in tre variabili, i numeri quantici, ciascuna delle quali è associata rispettivamente all'energia, alla forma e all'orientamento nello spazio dell'orbitale.
</doc> 
<doc id="329" url="http://it.wikipedia.org/wiki/Albavilla">
Albavilla.
Albavilla (in lingua locale Vila) è un comune di 6.070 abitanti in provincia di Como.
Storia.
Il comune di Albavilla ha origine nel 1928 anno dell'unificazione dei comuni di Vill'Albese e Carcano.
</doc> 
<doc id="330" url="http://it.wikipedia.org/wiki/Alan_Kay">
Alan Kay.
Inventore del linguaggio di programmazione Smalltalk, è uno dei padri della programmazione orientata agli oggetti.
Inoltre ha concepito i laptop, ha inventato le interfacce grafiche moderne, ha contribuito a creare ethernet ed il modello client-server.
Molte delle sue invenzioni sono state concepite presso lo Xerox Palo Alto Research Center, dove lavorava come ricercatore.
Al PARC Kay studiò tra le altre cose come i bambini apprendessero di più tramite immagini e suoni che tramite il testo, dunque sviluppò un ambiente grafico che si rivelò eccezionalmente flessibile e congeniale per i bambini (evoluzioni di questo lavoro sono ancora considerate "futuristiche", vedi per esempio).
Dopo 10 anni al PARC, Key è stato per 3 anni capo ingegnere presso Atari e nel 1984 è stato assunto da Apple.
Successivamente ha lavorato per la Walt Disney e attualmente è consulente dell'HP e presidente del Viewpoints Research Institute.
Nel 2004 Alan Kay ha ricevuto: Kay ha una laurea in Matematica e biologia molecolare conseguita presso l'University of Colorado, e un master e un Dottorato conseguito presso l'University of Utah.
Il 15 giugno 2007 ha ricevuto la laurea honoris causa dall'Università di Pisa.
</doc> 
<doc id="331" url="http://it.wikipedia.org/wiki/Andrej_Andreevic_Markov">
Andrej Andreevic Markov.
Andrej Andreevic Markov è il nome di due matematici russi, padre e figlio:
</doc> 
<doc id="332" url="http://it.wikipedia.org/wiki/Aix_galericulata">
Aix galericulata.
L'Anatra mandarina (Aix galericulata) appartiene alla numerosa famiglia dei froci Anatidi ed è una delle più famose anatre esistenti.
La sua fama è dovuta alla bellezza e alla ricercatezza del piumaggio dei maschi, e all'eleganza e semplicità delle femmine.
Descrizione.
La colorazione del piumaggio nel maschio, presenta un vivace colore arancione sia nelle piume scapolari che lungo il collo, formanti una grande giorgiera allargata sui lati.
Il capo è sormontato da numerose piume rosse e verdi con una fascia bianca ad arco che prosegue lungo il collo; possiede un piccolo becco dal colore rosso vivo, le zampe sono arancioni.
Il petto è blu cangiante, i fianchi sono beige sfumati nel bianco; la coda è appuntita, verde e bianca.
Sulle ali fanno bella mostra di se le caratteristiche vele una grandi piume color terra di siena, a losanga.
La femmina presenta una livrea grigio bruna, con una linea bianca sotto la gola e in prossimità dell'occhio, i fianchi e il pento puntellati di bianco, le ali scure, il becco e le zampe sono grigio scuro.
Diffusione e habitat.
La mandarina era un tempo largamente diffusa in Cina, Giappone e Russia ma negli ultimi due secoli è stata minacciata dall'esportazione su larga scala e alla distruzione delle foreste dove viveva.
La popolazione attuale cinese e russa raggiunge probabilmente 1000 coppie, mentre quella giapponese 5000 coppie.
La presenza nei paesi europei è dovuta alla sua introduzione per scopi ornamentali verso il XVIII secolo, ma da allora, avendo trovato habitat favorevoli al suo sviluppo, l'anatra si è potuta inselvatichire in diverse regioni dell'Europa (Gran Bretagna, Belgio e Germania, Svizzera e Austria e sul Mar Nero) dove ancora oggi è introdotta nei parchi.
La popolazione extra asiatica più importante si ha in Gran Bretagna, con circa 1000 coppie rinselvatichite e adattate al clima freddo e piovoso.
Tuttavia, non essendo specie naturale del Regno Unito, non è considerata specie protetta.
Riproduzione.
La deposizione avviene in primavera, quando la femmina cova una decina di uova nel nido posto solitamente nella cavità di un albero per circa 28-30 giorni, al momento dell'abbandono del nido gli anatroccoli seguono la madre gettandosi dal covo, planando e atterrando di petto, la loro caduta è ammortizzata dal piumino oltre che da foglie e erba che si trovano al suolo.
Alimentazione.
L'alimentazione varia con la stagione e la località; include le ghiande, grano saraceno e riso (in autunno), lumache, insetti, piccoli pesci e vegetali (in primavera); uva, rose, rododendri, semi di piante acquatiche e piccoli invertebrati.
Comportamento e abitudini.
Le mandarine sono molto sociali, volano in grandi gruppi d'inverno, in cattività vivono tranquillamente assieme ad altre specie di anatre.
La femmina prende l'iniziativa nella scielta del compagno esibendo un comportamento attraente, le coppie hanno dei legami molto forti fra loro ed una volta formatesi, l'anno successivo si ricostituiranno piuttosto che cambiare; per questo motivo tradizionalmente in Cina ed in Corea l'anatra mandarina è un simbolo di affetto coniugale e fedeltà in quanto maschio e femmina si accompagnano sempre.
</doc> 
<doc id="333" url="http://it.wikipedia.org/wiki/Approssimazione_di_Stirling">
Approssimazione di Stirling.
In matematica l'approssimazione di Stirling o formula di Stirling o formula approssimata di Stirling è un'approssimazione per fattoriali grandi.
Deve il suo nome al matematico scozzese James Stirling (1692-1770).
Per valori elevati di n il secondo membro della formula fornisce una buona approssimazione di n!
che si può calcolare rapidamente e facilmente.
Ad esempio la formula per 30!
fornisce l'approssimazione 2,6452 × 1032, mentre un valore più preciso è 2,6525 × 1032; in questo caso si ha una discrepanza minore dello 0,3%.
Derivazione.
La formula, come pure la stima dell'errore, può essere derivata, sviluppando il logaritmo naturale del fattoriale e per espressioni come questa si può utilizzare la formula di Eulero-Maclaurin.
Tale formula di approssimazione può essere espressa in forma logaritmica: o ancora, applicando le proprietà dei logaritmi all'ultimo termine: La costante o vale approssimativamente 0,918938533204673, arrotondata alle 15 cifre decimali.
La formula si può ottenere anche attraverso ripetute integrazioni per parti.
Il termine principale dell'espressione può ottenersi applicando il metodo della discesa più ripida.
Velocità di convergenza e stima dell'errore.
In effetti la formula di Stirling è una approssimazione della seguente serie (ora chiamata serie di Stirling): Quando, l'errore della serie troncata è asintoticamente uguale al primo termine omesso.
Questo è un esempio di sviluppo asintotico.
È chiamata serie di Stirling anche quella dello sviluppo asintotico del logaritmo: In questo caso si dimostra che l'errore che si commette troncando la serie ha lo stesso segno e al più la grandezza del primo termine omesso.
Formula di Stirling per la funzione gamma.
La formula di Stirling si può applicare anche alla funzione gamma, la funzione che estende il fattoriale al campo complesso, denotata con le seguenti scritture e definita per tutti i numeri complessi che non siano interi non positivi.
Se Integrando per parti ripetutamente si ottiene lo sviluppo asintotico dove B'n è l'n-esimo numero di Bernoulli.
La formula vale per |z| sufficientemente grande quando, con ε positivo, con un termine di errore del tipo quando si usano i primi m termini dello sviluppo.
Una versione convergente della formula di Stirling.
Per ottenere una versione convergente della formula di Stirling bisogna valutare Un modo per far questo si serve di una serie convergente di esponenziali crescenti.
Se scriviamo, si trova Da qui si ottiene una versione della serie di Stirling Cenni storici.
La formula venne scoperta per la prima volta da Abraham de Moivre (1667-1754) nella forma Il contributo di Stirling consiste nell'aver dimostrato che la costante è uguale a. Versioni più precise sono state ottenute da Jacques Binet (1786-1856) Bibliografia.
M. Abromowitz, I. Stegun (1964): Handbook of Mathematical Functions, R.
B. Paris, D. Kaminsky (2001): Asymptotics and the Mellin-Barnes Integrals, Cambridge University Press E.
T. Whittaker, G. N. Watson (1963): A Course in Modern Analysis, IV ed.
, Cambridge University Press.
ISBN 0521588073
</doc> 
<doc id="334" url="http://it.wikipedia.org/wiki/Accelerazione">
Accelerazione.
L'accelerazione rappresenta la variazione di velocità nell'unità di tempo.
Essendo la velocità una grandezza vettoriale, anche l'accelerazione risulta essere una grandezza vettoriale.
L'accelerazione può essere allora scritta come: dove ' è il vettore spostamento.
L'accelerazione si esprime, nel SI, in m/s2.
Sovente è anche espressa in g, dove un g rappresenta l'accelerazione gravitazionale terrestre che è pari a circa 9,81 m/s2.
Nel caso di moto rettilineo (monodimensionale), anche il vettore accelerazione è monodimensionale.
Nel caso di moto circolare uniforme, il vettore accelerazione è radiale, ovvero perpendicolare alla traiettoria circolare.
Ciò vale anche nel caso più generale di una traiettoria curvilinea qualunque dove per individuarne la direzione ed il verso si utilizza il metodo del cerchio osculatore.
Accelerazione in due e tre dimensioni.
L'accelerazione considerata in uno spazio bidimensionale (piano)può essere scomposta nelle componenti: In uno spazio a tre dimensioni sarà invece: Dove sono i versori dello spazio.
Accelerazione e linguaggio: casi comuni.
dove v è il modulo della velocità istantanea del corpo ed r è il raggio di curvatura della traiettoria.
</doc> 
<doc id="336" url="http://it.wikipedia.org/wiki/Antonio_Fogazzaro">
Antonio Fogazzaro.
Biografia.
Nacque a Vicenza, nella casa al numero civico 111 dell'attuale corso Fogazzaro, da Mariano, industriale tessile, e da Teresa Barrera, in un'agiata famiglia di tradizioni cattoliche: lo zio paterno Giuseppe era sacerdote e una sorella del padre, Maria Innocente, era suora nel convento di Alzano, presso Bergamo.
Antonio scriverà di se stesso: «Dicono che sapessi leggere prima dei tre anni, che fossi un énfant prodige, antipatico genere.
Infatti ero poco vivace, molto riflessivo, avido di libri.
Mio padre e mia madre mi istruivano con grande amore.
Avevo un carattere sensibile, ma chiuso».
Nel maggio 1848, nelle giornate della Prima guerra d'indipendenza, la madre lo porta con la sorella minore Ina a Rovigo: Vicenza è insorta e prepara la sua difesa contro la reazione dell'esercito austriaco.
Il padre Mariano e lo zio don Giuseppe partecipano ai preparativi della città ma sarà tutto vano e il 10 giugno l'esercito di Radetzky entra in Vicenza.
Concluse gli studi elementari nel 1850: scriverà poi di non avere «mai studiato con gran zelo quello che dovevo studiare, anche da ragazzetto leggevo con avidità ogni sorta di libri dilettevoli; per il vero studio non avevo nessun entusiasmo.
Leggevo poi malissimo, in fretta e furia, disordinatamente [...] Il mio libro prediletto erano le Mémoires d'Outre-tombe del Chateaubriand.
Andavo pazzo dell'autore; m'innamoravo fantasticamente di Lucile del Chateaubriand, come più tardi mi innamorai di Diana Vernon, una eroina di Walter Scott».
Nel 1856 inizia a frequentare il liceo; tra i suoi professori è il poeta Giacomo Zanella: «Fu lui che mi fece innamorare di Heine.
Io non vedevo, non sognavo più che Heine».
Non si crea amici fra i suoi compagni di scuola: «Passavo per aristocratico, reputazione che ho poi avuto più o meno dappertutto per il mio esteriore freddo, riservato e soprattutto per il mio odio della trivialità» ed è un adolescente timido e romantico: «Le mie fantasie amorose erano sempre tanto fervide quanto aeree: mi figuravo di avere un'amante ideale, un essere sovrumano come Chateaubriand descrive la sua Silfide.
Con le signore ero di un imbarazzo, d'una timidezza, di una goffaggine straordinarie».
Scrive modeste poesie d'occasione, conservate in un suo quaderno e in lettere familiari, come una Campana a stormo, del 1855, o La Rassegnazione, del 1856.
Terminato il liceo nel 1858, i suoi interessi lo spingerebbero verso studi di letteratura ma trova l'opposizione del padre, che non trova in lui capacità letterarie e intende farne un avvocato.
Iscritto all'Università di Padova, tra alcune lunghe malattie e la stessa chiusura d'autorità dell'Università nel 1859 a causa delle proteste studentesche contro il regime austriaco, Antonio perde due anni di studi.
Nel novembre del 1860 la famiglia Fogazzaro si trasferisce a Torino e Antonio è iscritto alla facoltà di giurisprudenza dell'Università sabauda.
Studia poco e malvolentieri, frequenta più spesso i caffè, giocando al bigliardo, che le aule dell'Università e perde anche la fede cattolica; scrisse poi di aver provato allora «una certa soddisfazione come per aver rotto una catena pesante; sentivo però anche un lontano dubbio di errare.
Lo provai specialmente la prima Pasqua che passai senza Sacramenti.
So di avere passato delle ore di grande agitazione interna, passeggiando per il giardino deserto del Valentino».
Continua a scrivere poesie e il giornale Universo ne pubblica alcune nel 1863: si ricordano Campana del Mezzogiorno, Nuvola, Ricordanza del Lago di Como; si laurea nel 1864 con voti modesti.
Nel novembre dell'anno successivo la famiglia si trasferisce a Milano e Antonio svolge il proprio praticantato presso uno studio legale.
Fogazzaro conosceva fin dall'infanzia la famiglia vicentina dei conti Valmarana; rivide in particolare la giovane Margherita già a Torino nel 1862 e poi durante le vacanze degli anni successivi, finché i Valmarana resero visita a Milano alla famiglia Fogazzaro nel 1866, in quella che doveva essere la preparazione a una richiesta di fidanzamento, avvenuta qualche mese dopo.
I due giovani si sposarono a Vicenza il 31 luglio 1866, poche settimane dopo che il Veneto, a seguito della Terza guerra d'indipendenza, era entrato a far parte del Regno d'Italia.
Il suo lavoro di collaboratore svogliato di uno studio legale non gli permette di mantenere sé stesso e la moglie senza il soccorso economico della sua famiglia di origine.
A Milano conosce Abbondio Chialiva, un vecchio carbonaro che lo introduce nell'ambiente letterario degli scapigliati, scrittori che, come Emilio Praga, i fratelli Arrigo e Camillo Boito, Iginio Ugo Tarchetti, cercavano, consapevoli del provincialismo letterario italiano, nuove strade nell'arte, rifacendosi alle tradizioni romantiche tedesche e francesi.
Si lega in particolare con Arrigo Boito ma non farà mai parte di quella corrente che, per quanto confusa e velleitaria, appariva troppo ribelle ai suoi occhi di borghese conservatore e intimamente conformista.
Nel 1868 supera gli esami di abilitazione alla professione di avvocato; scrive allo zio Giuseppe il 21 maggio: «Eccomi avvocato; bell'affare per i miei futuri clienti!
Intanto metto il Codice Civile in disponibilità, mando la Procedura in licenza e condanno il Codice Penale alla reclusione».
Pensa infatti di dedicarsi ancora alla poesia; nel 1869 nasce Gina, la prima figlia, e intanto comincia a lavorare a un romanzo e a un poemetto in versi.
Miranda.
Fogazzaro inviò al padre il manoscritto del poemetto Miranda il 3 dicembre 1873: «A me pare buono e in certe parti, devo dirtelo?
molto buono, ma sono il primo a convenire che tutti gli autori, sino a' più ladri, hanno la stessa opinione delle cose proprie».
Anche al padre, che è deputato del collegio di Marostica al Parlamento italiano, l'opera pare «bella, bellissima [...] ho divorato i tuoi versi tutti d'un fiato [...]» e ricerca un editore che la pubblichi, ricevendo tuttavia solo rifiuti, tanto da far pubblicare il libro a proprie spese nel 1874.
Sollecitò giudizi da un letterato di fama come Gino Capponi che, non si sa con quanto spirito di circostanza, ne da' una valutazione lusinghiera ma riceve, il 15 giugno 1874, un giudizio netto e severo dal grande critico, e collega al Parlamento, Francesco De Sanctis: «La maniera pare un po' arida e asciutta ma l'autore ha voluto così fare per reagire contro la morbosa abbondanza de' nostri periodi poetici e per stare un po' più dappresso alla natura.
Forse ha oltrepassato il segno, come fanno tutte le reazioni.
Ci ho trovato dei bei motivi psicologici, ma poca ricchezza e poca serietà nel loro sviluppo e nelle loro gradazioni.
Il meno interessante è Enrico.
Il suo Libro non ci mostra che velleità di poeta e di amante e nessuna potenza a esser l'uno o l'altro.
E se l'autore mi dirà che questo appunto voleva significare, allora la forma doveva esser comica e ironica, e il lavoro doveva riuscire tutt'altro.
Miranda è un carattere muto, come direbbero i tedeschi, che si sviluppa poco a poco sotto la fiamma latente dell'amore.
Concezione bellissima e anche originale, ma poco studiata e poco scrutata.
Che l'autore abbia la forza di far meglio si vede in certi momenti psicologici colti felicemente e ben rappresentati, specialmente nel Libro di Miranda.
Questi difetti organici producono una monotonia che giunge talora sino alla stanchezza e all'ineloquenza, un difetto d'espressione, un soverchio di muta concentrazione che può nutrire una scena, ma non una poesia così lunga».
Miranda si compone di tre parti: La lettera, Il libro di Miranda e Il libro di Enrico svolgendo la vicenda di un amore irrealizzato: in Enrico, Fogazzaro avrebbe voluto rappresentare la figura di un giovane poeta estetizzante e troppo egoista per amare altri fuori di se stesso, un figlio del suo tempo visto nel lato più negativo, mentre in Miranda è raffigurata una ragazza - come scrive il Gallarati Scotti (Vita di A.
F.
) - «nata tutta dal sogno, anima e corpo, e dei sogni ha perciò il pallore e l'inconsistenza.
I suoi piedi non toccano terra e il suo cuore, in fondo, non batte con violenza, come chi ami in questo mondo reale un uomo reale [...] essa ci commuove per quel tanto del mondo interiore che del suo poeta che si accende in lei.
Ma non appena essa si muove come un personaggio che è centro di un piccolo intreccio di avvenimenti [...] noi sentiamo che essa non ha mai avuto vita vera».
Se non ai critici e ai letterati, quella poesia piacque però al pubblico dei lettori dei quali solleticava l'allora dominante spirito sentimentale e Fogazzaro ne trasse incoraggiamento per proseguire nella via intrapresa della scrittura letteraria.
Valsolda.
Due anni dopo, nel 1876, esce la raccolta di versi Valsolda, presso una piccola casa editrice milanese, giacché il maggior editore dell'epoca, il Treves, rifiuta di pubblicarla.
Questa volta, all'insuccesso critico si somma la delusione del pubblico, che in quei versi non trova il tono sentimentale di Miranda, che tanto era piaciuto agli spiriti romantici del tempo; in Valsolda Fogazzaro privilegia la nota paesistica ma il suo verseggiare, pur immaginoso e musicale, è privo di note personali, ha un che di accatto dilettantesco: vi si trova del Prati e dello Zanella, dell'Aleardi, dell'Hugo e del Heine, ma la poesia è assente.
Era intanto ritornato alla fede cattolica; scriverà anni dopo che a questo passo un influsso decisivo aveva avuto un libro del Gratry, la Philosophie du Credo: «Volevo aver fede, riposarmi, ristorarmi in Dio, sola pace sicura, e tante volte non potevo.
Incominciai a leggere con desiderio e speranza; ero molto commosso quando chiusi il libro».
Malombra.
Fu forse la consapevolezza di non avere nelle sue corde l'espressione poetica a spingerlo verso la prosa.
Iniziato nella seconda metà degli anni settanta, nel 1881 esce il suo primo romanzo, Malombra.
Protagonista è Marina di Malombra, bella e psicotica nipote del conte Cesare d'Ormengo, nel cui palazzo vive rinchiusa.
Qui trova casualmente un biglietto scritto nei primi anni del Settecento da un'antenata - moglie infelice di un discendente del conte d'Ormengo e amante di un certo Renato - Cecilia Varrega, che invitava chi avesse trovato il suo messaggio a vendicarla contro i discendenti del marito.
Puntualmente Marina, che si considera una reincarnazione della disgraziata Cecilia, consumerà la vendetta, facendo morire lo zio Cesare e uccidendo lo scrittore Corrado Silla, a sua volta considerato come la reincarnazione dell'amante di Cecilia.
In una notte tempestosa, Marina scomparirà nelle oscure acque del lago.
I protagonisti del romanzo, Marina e Corrado, sono figure che Fogazzaro riprenderà pressoché in tutti i suoi romanzi successivi: Marina è la donna bella, aristocratica, sensuale ma inafferrabile, inquieta e nevrotica; Corrado Silla è l'intellettuale ispirato da importanti ideali che vorrebbe realizzare ma ne è impedito dalle lusinghe del mondo e dall'inettitudine che lui stesso sente come fondamento del proprio essere.
Nel romanzo, percorso da un'atmosfera morbosa di occultismo, sensualità e morte, Fogazzaro introduce personaggi umoristici e generosi (il segretario del conte e sua figlia Edith, di casta purezza) o macchiettistici, come la contessa Fosca e il figlio Nepo.
L'utilizzo del dialetto nei dialoghi di alcuni personaggi e il cogliere l'umana cordialità della provincia lombarda attenua la tensione di mistero e d'imminente tragedia che agita la vicenda.
Il libro, che mostra anche gli interessi spiritisti dello scrittore, suscitò reazione contrastanti.
Criticato da Salvatore Farina e da Enrico Panzacchi, fu parzialmente lodato da Giovanni Verga, che lo definì «una delle più alte e delle più artistiche concezioni romantiche che siano comparse ai nostri giorni in Italia».
Anche Giacosa lo criticò come «il più bel libro che siasi pubblicato in Italia dopo i Promessi Sposi», ma le maggiori riviste letterarie non lo citarono nemmeno.
La vicenda è ambientata sulle rive del Segrino, un piccolo lago della Brianza comasca.
Il palazzo, invece, è l'antica villa Pliniana sul Lago di Como, che Fogazzaro visitò e che con la sua lugubre atmosfera costituì una delle principali fonti di ispirazione del romanzo.
Da segnalare la versione cinematografica di Mario Soldati (1942), uno dei capolavori del cinema italiano, girato nella stessa villa Pliniana.
Daniele Cortis.
Si conosce con esattezza il periodo di composizione del successivo romanzo, il Daniele Cortis, indicato dallo stesso scrittore: iniziato il 30 maggio 1881, fu compiuto l'11 marzo 1884.
In tale periodo Fogazzaro ebbe una relazione, che si prolungherà per una diecina d'anni, con Felicitas Buchner, una bavarese istitutrice dei figli del cognato dello scrittore, vissuta da entrambi con un forti sensi di colpa, fra sensualità e volontà misticheggianti, che si riflette nello stesso intreccio del romanzo.
Protagonista è un deputato cattolico che si propone la costituzione di un nuovo partito nel panorama dell'Italia del tempo, una democrazia cristiana che raccolga l'adesione dei tanti cattolici alla vita politica - vietata allora dal Non expedit papale - e abbia a capo un uomo di alte qualità intellettuali e morali.
Il tentativo si rivela un fallimento, come un fallimento è la vicenda d'amore del Cortis - coniugato con una donna malata e di carattere freddo - con la cugina Elena, sposata a un personaggio indegno, che si conclude con la rinuncia in nome di un amore sublimato nel sacrificio e nella lontananza degli amanti.
Nel romanzo Fogazzaro esprime per bocca del suo protagonista le proprie convinzioni politiche: «Io lascerò dunque la Camera, augurando che vi entrino presto degli uomini sciolti dalle superstizioni e dalle ignoranze di un certo individualismo liberale, che si crede alla testa dell'umanità, e non s'accorge di passare alla coda; non si accorge di aver lavorato utilmente sì, a distruggere tante cose, ma di aver lavorato non per sé, sibbene per uno molto più forte, molto più potente, che ora, trovando le vie sgombre, arriva e se lo piglia lui il mondo, e lascerà forse a simili liberali qualche prato d'Arcadia e poche pecore.
Questi uomini penetrati dal futuro, questa gente positiva, verrà alla Camera, convinta, a differenza di altri retori e mitologi, che nel lungo lavoro di rinnovamento sociale cui le forme moderne della produzione impongono, il migliore strumento sarà una monarchia forte, sciolta da qualunque legame con qualunque chiesa, ma profondamente rispettosa del sentimento religioso».
Il libro ebbe successo e il Giacosa, che lo propose all'editore torine Casanova per la pubblicazione, scrisse a Fogazzaro che «Daniele Cortis va per la strada del trionfo.
Quanti lo leggono ne sono entusiasti; io me lo rilessi e me lo gustai deliziosamente: ho inteso Verga esclamare leggendolo: questo non non è solamente il primo romanziere d'Italia ma dei primissimi in Europa».
Il mistero del poeta.
Nel 1887 comparve una mediocre raccolta di novelle e poesie, Fedele e altre novelle; l'11 aprile di quell'anno muore il padre: la figura di Mariano Fogazzaro rivivrà nel protagonista del suo migliore romanzo, Piccolo mondo antico.
Il 28 marzo Fogazzaro aveva tenuto al Circolo filologico di Firenze una conferenza sul tema Un'opinione di Alessandro Manzoni, criticando il rifiuto dello scrittore milanese di trattare nel suo romanzo dell'amore - più propriamente potremmo dire dell'erotismo.
Manzoni aveva scritto, motivando con la consueta, sottile ironia, la sua scelta, che «l'amore è necessario a questo mondo: ma ve n'ha quanto basta e non fa mestieri che altri si dia la briga di coltivarlo; e che col volerlo coltivare non si fa altro che farlo nascere dove non fa bisogno».
Fogazzaro, romanziere del resto estraneo in tutto al Manzoni, ne critica l'assunto, sostenendo che è proprio dell'arte dover esaltare l'amore che «incompreso da loro stessi tende continuamente là, aspira al suo fine, all'unità piena, impossibile su questa terra».
È la teorizzazione del grande amore, quello esclusivo, delle anime nobili o singolari o tormentate, un amore che appartiene sostanzialmente alla letteratura ma non alla realtà.
Tale è l'amore che è alla base del Il mistero del poeta, pubblicato nel 1888 e ambientato in una Norimberga del tutto irreale; il romanzo narra dell'amore fra un poeta e una dolce ragazza inglese, Violet Yves, di delicatissima salute; dopo diversi ostacoli, si sposano ma Violet muore durante il viaggio di nozze.
L'artificiosità della vicenda, il sentimentalismo esasperato e il tema che il Fogazzaro ha voluto esprimere - l'impossibilità su questa terra dell'amore che acquista significato soltanto in un'altra vita, la necessità della rinuncia - danno al romanzo un'aura di una sgradevole inverosimiglianza.
Fogazzaro e l'evoluzionismo.
Con L'origine delle specie (The Origin of Species), pubblicata nel 1859, Charles Darwin diede un colpo decisivo alle teorie creazionistiche che si fondavano sulla tradizione biblica dell'origine delle specie.
Per quanto le polemiche sulla teoria evoluzionistica si trascineranno ancora per diversi decenni, Fogazzaro, che lesse il libro del Darwin nel 1889, ne fu conquistato e turbato insieme; consapevole dei seri problemi che la nuova teoria, alla quale aderì senza riserve, comportava per il magistero della Chiesa, egli volle tentare di conciliarla con la tradizione del pensiero cattolico.
Credette di trovarla nella lettura del libro di Joseph Le Conte, Evolution and its relations with religious thought, ove lo scrittore americano formula l'ipotesi che le forze naturali responsabili dell'evoluzione delle specie sarebbero una diretta emanazione della volontà divina.
Con questo spirito Fogazzaro tenne, il 22 febbraio 1891, una conferenza all'Istituto Veneto di Scienze e Lettere di Venezia, sul tema Per un recente raffronto delle teorie di Sant'Agostino e di Darwin sull'evoluzione, che tuttavia scontentò i cattolici senza peraltro conquistarsi le simpatie dei darwiniani.
Il vescovo di Cremona, Geremia Bonomelli, gli scrisse il 2 maggio invitandolo alla prudenza, perché «le ottime sue pagine sono gravissime e domandano maggior svolgimento: è necessario a cessare certi pericoli e certe accuse».
Fogazzaro rispose due giorni dopo sostenendo di essere stato spinto, «col desiderio sincero di dar gloria di Dio», a contrastare «la protervia, la ignoranza e la malafede di quegli evoluzionisti che giudicano spacciato il cristianesimo e così predicano facendo un male immenso come io stimo, sopra tutto ai giovani di ingegno e di cuore, cui la dottrina dell'Evoluzione, ormai professata da una grande maggioranza di scienziati, invincibilmente attrae».
Il 2 marzo 1893 tiene, al Collegio Romano, una conferenza sull' Origine dell'uomo e il sentimento religioso, presente anche la regina Margherita di Savoia, ove ribadisce la sua adesione alla teoria darwiniana, sostenendo anche la teoria, ripresa da Antonio Rosmini sull'origine dell'anima che non si formerebbe immediatamente con l'embrione, ma solo dopo un certo grado del suo sviluppo.
Fu attaccato dal quotidiano L'Osservatore cattolico il 16 marzo e da La Civiltà Cattolica il 15 e il 31 ottobre che rimproverò che un «laico di sua privata autorità si presenta a insegnare ad altri fedeli ciò che è o non è da credere e come s'abbia a concepire d'ora innanzi la creazione», ravvisando in questa pretesa un pericolo di compromissione non solo della dottrina teologica ma della stessa struttura gerarchica della Chiesa.
Piccolo mondo antico.
Nel luglio 1894 decide di cessare la relazione con la Buchner - la Elena del Daniele Cortis - la quale, dopo la morte di Fogazzaro scriverà al Gallarati Scotti, nel settembre 1911, che dopo aver provato «un dolore amaro, durai fatica a perdonare; la ragione comprendeva molto bene ma il cuore non voleva comprendere, si ribellava [...] tre anni fa [...] avevo ritrovato l'equilibrio morale e sentivo che quel passato era un tesoro che nessuno poteva togliermi [...] cominciavo a dire al Signore, pensando all'amore perduto: Tu l'hai donato, tu l'hai tolto, sia benedetta la tua mano severa».
Il 16 maggio 1895 muore a ventanni il figlio Mariano; scrive alla cugina Anna: «adesso è lui che guida me, è lui che mi assiste, che mi consiglia, che mi aiuta col mio stesso pianto».
L'anno dopo esce il suo capolavoro, Piccolo mondo antico, meditato e lentamente composto fin dal 1889.
Ambientata negli anni che precedono la Seconda guerra d'indipendenza, sullo sfondo del lago di Lugano, è la storia della famiglia del nobile Franco Maironi, cattolico e liberale, e della piccolo borghese Luisa Rigey, al cui matrimonio si era opposta la filoaustriaca marchese Orsola, nonna di Franco.
Le difficoltà economiche e il senso profondo di schiettezza e di giustizia che anima Luisa, rispetto al carattere flessibile di Franco, rendono difficile il rapporto fra i due coniugi fino ad allontanarli quando la piccola figlia Ombretta muore annegando nel lago; ma mentre Luisa si chiude in se stessa e si dedica allo spiritismo nell'illusione di ricostituire un contatto con la bambina, Franco si trasferisce a Torino, dove lavora e acquisisce la coscienza della necessità di partecipare attivamente alla liberazione delle terre italiane dall'occupazione austriaca.
Il romanzo si conclude con l'incontro dei due coniugi all'Isola Bella, nel 1859, dove Franco s'imbarca per raggiungere la riva lombarda del lago Maggiore e combattere con le truppe italiane: l'annuncio del rinnovamento risorgimentale allude a un prossimo, rinnovato rapporto tra Franco e Luisa.
Come scrisse il Gallarati Scotti nella sua biografia, in questo romanzo il Fogazzaro «ha scoperto le pure sorgenti della sua sincerità e della sua ispirazione.
L'accento nuovo e originale egli l'ha trovato nella rinuncia a tutti i sentimenti torbidi e convenzionali che attraggono le masse e in una più intima comunione con gli ideali che gli erano stati trasmessi dai suoi padri; con gli uomini e la terra della sua infanzia.
Egli ha voluto glorificare le cose umili e non comprese dal mondo: un paese nascosto tra le ultime pieghe della terra lombarda; anime generose, dolorose e buone, nascoste tra le pieghe della grande storia del Risorgimento; virtù eroiche ma non apparenti, vicende piane, affetti sani, l'amore nel matrimonio, il dolore nella famiglia, il dramma intimo fra le pareti di una modesta casa borghese».
Fu l'unanime successo del romanzo a spingere re Umberto I a emanare, il 25 ottobre 1896, il decreto di nomina a senatore del Fogazzaro il quale tuttavia, avendo un censo inferiore alle canoniche 3.000 lire d'imposta, poté entrare in Senato solo il 14 giugno 1900, soddisfacendo allora ai requisiti richiesti.
Il 2 marzo 1897, centenario della nascita di Antonio Rosmini - condannato da papa Leone XIII il 7 marzo 1888 - furono pubblicati dall'Accademia degli Agiati di Rovereto due volumi sul filosofo trentino, nei quali è contenuto anche lo studio di Fogazzaro La figura di Antonio Rosmini, da lui consideratore «il propugnatore dell'unità italiana, delle istituzioni liberali e d'una riforma ecclesiastica; il contraddittore formidabile di certi teologi e moralisti e soprattutto il patrono, per così dire, di una specie di opposizione costituzionale cattolica, che osa disapprovare l'azione del partito preponderante nella Chiesa».
Il 6 giugno, a Vicenza, tiene un discorso dalla loggia della Basilica palladiana per l'inaugurazione di un busto di Cavour, esaltando l'opera del politico piemontese che «affrontò intrepido, per la libertà dei commerci, le collere di plebi ingannate; stette nella questione ecclesiastica, a difesa della libertà civile, contro tutto che nel suo paese era più potente, l'alto clero, gran parte della classe cui egli stesso appartenne, gli uomini più provati nel servizio del Re e dello Stato», opponendosi a ogni ipotesi di restaurazione del potere temporale e facendo propria la massima famosa della «libera Chiesa in libero Stato».
Piccolo mondo moderno.
Il 21 novembre 1900 termina il manoscritto del nuovo romanzo Piccolo mondo moderno, pubblicato l'anno dopo.
Protagonista è Piero Maironi, il figlio di Franco e Luisa; sposato a una donna mentalmente malata, è attratto dal fascino sensuale di Jeanne Dessalle, un'intellettuale raffinata, bella e ricca, appartenente al "bel mondo" internazionale; il rapporto, fatto di ambiguità e di desideri deviati, non si conclude: con la morte della moglie, Piero decide di vivere asceticamente, ripromettendosi di agire per la riforma della Chiesa.
Anche per i protagonisti di questo romanzo può riferirsi il giudizio che il Luigi Russo (I Narratori, 1922) diede per tutti gli altri - con l'esclusione di quelli di Piccolo mondo antico: «I personaggi del Fogazzaro parlano spesso di Dio, ma sempre in compagnia di una donna; immaginano di amare, ma non amano mai attivamente: sentono i contrasti e i richiami dei doveri superiori, ma come se obbedissero allo scatto di una molla meccanica.
Donde quel misticismo diffuso, quell'erotismo cronico, che non arriva mai a una conclusiva catarsi di vita e di arte».
Il 20 luglio 1903 muore papa Leone XIII: a suo successore, Fogazzaro spera nell'elezione del cardinale Alfonso Capecelatro, nel quale crede di vedere interpretati i suoi desideri di rinnovamento della Chiesa; ma il 4 agosto viene eletto il cardinale Giuseppe Sarto, col nome di Pio X.
È una delusione per lo scrittore, che vede nel nuovo papa uno spirito semplice, persino rude, ma nemico delle sottigliezze della politica come dei tormenti delle meditazioni dell'intelletto; ne teme un'accentuazione dell'autoritarismo gerarchico e una chiusura nei confronti dello spirito più moderno.
Il Santo.
Il 27 dicembre 1902 Fogazzaro scriveva al vescovo Geremia Bonomelli che le «letture di Loisy, di Houtin, di Tyrrell, conversazioni con Semeria, P. Gazzola, don Brizio, P. Genocchi mi hanno scosso, illuminata, qualche volta pure, se vuole, turbata l'anima; turbata di quel turbamento del quale il Tyrrell dice che è facile prenderlo per una febbre mortale mentre non è che una febbre di sviluppo.
Ho finalmente capito, leggendo quei libri, quello che Semeria mi disse anni sono: "bisogna conoscere la critica biblica"» e alla contessa Caterina Colleoni: «ora ho per le mani due libri nuovi dell'abate Loisy: L'Evangile et l'Eglise è una confutazione di Harnack che mi fa particolarmente piacere, perché Harnack col suo cristianesimo depurato (Das Wesen des Christenthums) mi pare abbia sedotto molti».
Il Loisy sosteneva che la Chiesa aveva mostrato nella storia capacità di adattare i dogmi ai bisogni dei tempi, senza con ciò alterare la propria tradizione; il 16 dicembre 1903 il Sant'Uffizio condannava gli scritti del Loisy, al quale Fogazzaro fece pervenire la propria solidarietà.
Nel novembre 1905 esce il nuovo romanzo Il Santo, protagonista ancora Piero Maironi che, ortolano nell'abbazia benedettina di Subiaco, si fa chiamare Benedetto e conduce una vita di preghiera e di penitenza.
Qui è riconosciuto da Jeanne Dassalle che, rimasta vedova, sperava di poter riallaccciare una relazione ma si rende subito conto che Piero è ormai troppo mutato; venerato come un santo nel paesino di Jenne, Piero va a Roma, contando di convincere lo stesso papa della necessità di una radicale riforma della Chiesa ma viene ostacolato tanto dai cattolici tradizionalisti che dagli esponenti dello Stato laico.
Sfiduciato e malato, muore in casa di un amico, assistito da Jeanne.
Se non ebbe successo di critica, grande fu la sua risonanza fra il pubblico; gli espresse la propria ammirazione perfino il Presidente degli Stati Uniti - e premio Nobel per la pace - Theodore Roosevelt: «it is a good book for any sincerly religious man or woman of any creed, provided only that he realizes that conduct counts for more than dogma», ma fu condannato tanto dai laici intransigenti quanto dai cattolici.
Si pensò subito alla sua messa allIndice: nel romanzo, il personaggio di padre Clemente, abate di Subiaco, sostiene che «probabilmente dopo la morte le anime umane si troveranno in uno stato e in un ambiente regolati da leggi naturali come in questa vita» e Piero sostiene la presenza attiva delle anime dei defunti su questa terra.
E in effetti, il 4 aprile 1906 il libro fu condannato con un Decreto della Congregazione dell'Indice.
Lo scrittore fece atto di obbedienza: «ho risoluto fin dal primo momento di prestare al Decreto quella obbedienza che è mio dovere di cattolico, ossia di non discuterlo, di non operare in contraddizione di esso autorizzando altre traduzioni e ristampe».
Leila.
Pur avendo fatto atto di sottomissione, Fogazzaro continuò a ribadire la convinzione della necessità di un rinnovamento delle istituzioni ecclesiali che le rendessero aperte alle esigenze dello spirito moderno.
Il 18 gennaio 1907 tenne nell' École des Hautes Études di Parigi una conferenza su Le idee di Giovanni Selva, uno dei personaggi del romanzo Il Santo, l'intellettuale modernista le cui dottrine sono riprese da Piero Maironi.
Vi sostiene che «l'avvenire vedrà uno straordinario ringiovanimento della Chiesa», certo che vi coopereranno forze nuoeve e vitali.
La religione è per lui, più che dogma, azione e vita, e soprattutto carità attiva e amore fraterno, le migliori dimostrazioni della verità cattolica, e un rinnovato spirito evangelico quale egli credeva di vedere espresso da un George Tyrrell «l'uomo davanti al quale tutti i Giovanni Selva del mondo s'inchinano con venerazione» che tuttavia la Chiesa scomunicherà solo pochi mesi dopo.
A ribadire ogni chiusura col mondo moderno viene, l'8 settembre 1907, l'enciclica Pascendi Dominici gregis, che condanna il movimento modernista, accusato di non porre «già la scure ai rami e ai germogli, ma alla radice medesima, cioè alla fede e alle fibre di lei più profonde [...] ogni modernista sostiene e quasi compendia in sé molteplici personaggi: quello di filosofo, di credente, di teologo, di storico, di critico, di apologista, di riformatore»; di qui la necessità di istituire in ogni Diocesi, di un Consiglio di disciplina che scruti «gli indizi di modernismo tanto nei libri che nell'insegnamento, con prudenza, pacatezza ed efficacia, stabilendo quanto è necessario per l'incolumità del clero e della gioventù».
Come scrive il Gallarati Scotti, «si entrava in un'ora grigia di spionaggi e di denunce, forme odiose e non infrequenti in tutti i secoli e in tutte le società, ma che il Fogazzaro s'illudeva non dovessero e non potessero mai più risorgere nel mondo così detto moderno e che perciò lo turbavano e gli parevano maggior male degli errori stessi, per l'antipatia che avrebbero provocato nei regimi di libertà contro la Chiesa».
Iniziato nel 1905, Leila, l'ultimo romanzo di Fogazzaro fu presentato a Milano l'11 novembre 1910 ma era già noto da una diecina di giorni: infatti il 10 novembre il critico Giuseppe Antonio Borgese poteva già scriveva dalle colonne de La Stampa di Torino che «i personaggi di Leila partecipano vivamente alla vita dello spirito.
Vi sono i rappresentanti dell'estrema destra, l'arciprete don Tita, il canonico don Emanuele, le bizzochere che fan loro bordone, gente di costumi immacolati, ma di cuor gretto e di mente chiusa, cristiani osservantissimi secondo la lettera, ma ignari di ciò che sia veramente la fede e la carità, sepolcri imbiancati.
La gente di mal costume, il losco sior Momi, padre di Leila, la madre galante, i furbi e gl'imbroglioni fan lega con costoro: sante alleanze.
L'estrema sinistra è rappresentata, fino a un certo punto, da Massimo Alberti.
Egli è divenuto un vero e proprio modernista.
Scolaro ed amico del Santo, ne ha portato tropp'oltre gli insegnamenti, è giunto a credere che l'organismo del cattolicesimo è consunto, e che dalla Chiesa esaurita nascerà una nuova fede migliore, come dalla Sinagoga nacque la Chiesa [...] Leila è l'estrema ombra fuggiasca di quella figura femminile che ha per lunghi anni tormentato la fantasia di Fogazzaro, l'estrema progenie spirituale di quella "sciura Luisa", devota a un'altra fede morale nel cuore, vagamente e capricciosamente ribelle alla Chiesa nella sua piccola mente irrequieta.
Ma è appena un'ombra, è appena un ricordo.
Le sue crisi sono scatti di nervi provocati da onde torbide di sensualità».
Fogazzaro scrisse di aver voluto, col nuovo romanzo, presentare una «propaganda religiosa e morale conforme alle mie profonde convinzioni cristiane e cattoliche, ottenuta rappresentando un'anima ignara delle lotte che oggi straziano la Chiesa, penetrata di Vangelo e ferma nelle credenze tradizionali», così che il libro deluse tanto i cattolici progressisti che i conservatori e fu condannato dalla Chiesa.
Gli ultimi mesi della sua vita sono segnati dalla delusione e dal senso di aver fatto il proprio tempo.
È molto malato e alla fine di febbraio è ricoverato all'Ospedale di Vicenza: operato il 4 marzo 1911, si aggrava rapidamente; il 7 marzo riceve l'Estrema Unzione: «con le labbra già bianche della morte, l'agonizzante rispose con l'ultimo soffio di voce alle preghiere della Chiesa: amen.
E chi gli era vicino comprese che egli si era addormentato in lumine Vitae».
Il giudizio della critica.
Un saggio del Croce, apparso nel 1903 e poi inserito nella sua Letteratura della nuova Italia, era molto critico nei confronti del vicentino:«cattolico, tiene fermo persino all'infallibilità del papa: ma è insieme ossequiente alla moderna scienza naturale darwinistica e pensa che la fede non le si opponga e, anzi, la compia e le si armonizzi; e riconosce importanza ai fenomeni della suggestione della telepatia, dello sdoppiamento, della chiaroveggenza, dello spiritismo, come segni di futura unione della scienza con la fede».
Messa così in luce la contraddizione fra il panteismo dinamico del Darwin e la fede in un Dio trascendente del Fogazzaro, e rilevato anche come l'etica dello scrittore odorasse «di blandizie e di alcova», il filosofo napoletano ne criticava la visione politica: «la sua politica sembra antistorica, un neoguelfismo socialistico, che la chiesa e il gesuitismo imperante respingeranno, salvo il caso che non si riveli adatto a servire da maschera a intenti di reazione».
Mentre la biografia del Gallarati Scotti resta fondamentale per la mole di informazioni che racchiude ma poco plausibile per l'intenzionalità programmatica di presentare la sua vita come un itinerarium ad Deum, lo scrittore fu ammirato dal Momigliano, che trovava in lui «un'inquietudine, un'ombra, un'indeterminatezza, che il nostro romanticismo non aveva conosciuto e che ti fa pensare a uno Chateaubriand meno solenne e più nervoso.
Lo spirito del paesaggio del Fogazzaro non è pittoresco, ma musicale: Fogazzaro, in certo modo, ha preceduto Pascoli, e aperto in Italia la via di quella sensibilità indefinita, fatta di accordi occulti che accosta inevitabilmente la poesia alla musica».
Scrisse il Piromalli che Fogazzaro era stato giudicato «in relazione a una determinata società ottocentesca chiusa e narcisista, era uno scrittore di un luogo e di un tempo, di un particolare pubblico; saltavano in aria l'universalità e l'eternità; il magismo musicale che i crociani vi avevano rinvenuto era l'estenuazione letteraria del sentimentalismo veneto tardo-romantico, era l'elegia della falsa spiritualità, l'orgoglio fatuo di volere essere spiritualmente al di sopra degli altri, di avere per sé e per il proprio amore un cantuccio riservato in un paradiso dell'aldilà quando le leggi della società civile non lo consentivano sulla terra», finché un saggio di Gaetano Trombatore, pubblicato nel 1945, «aveva fatto cadere le impalcature mistificatrici, i belletti fasulli, la maschera idealistico-cattolica, aveva fatto vedere la miseria morale di una società angusta e greve».
Ed in effetti quel saggio resta tuttora insuperato per la profondità e l'acutezza dell'analisi e dei giudizi, che toccano tutti gli aspetti della personalità del vicentino e dei suoi rapporti con le vicende letterarie, culturali e politiche del suo tempo.
Il pubblico del Fogazzaro.
«Fogazzaro fu l'idolo della borghesia italiana nel periodo che corre all'incirca tra il 1880 e il 1910; dell'alta borghesia prevalentemente intellettuale e terriera, che confinava con l'aristocrazia, con cui talvolta riusciva a confondersi; e anche della borghesia media e piccola in quanto seguiva i gusti di quella e ne condivideva i sentimenti e ne ammirava le forme.
E fu adesione tanto più spontanea e naturale, in quanto lo scrittore stesso apparteneva a quella classe sociale; e vi apparteneva non pure per la nascita, ma per la sua formazione intellettuale e morale, con tutte le fibre del suo essere».
Se scrittori come il Farina, il Barrili e il Rovetta, pur scrivendo per gli stessi lettori, non ebbero il suo stesso successo, si dovette, secondo il Trombatore, al fatto che essi non li seppero, come fece il Fogazzaro, «scuotere e rasserenare, commuovere e divertire e lusingare, e soprattutto non seppero farli vivere, e vivere pienamente, in un mondo che pareva reale ed era ideale, che pareva ideale ed era reale, e che rimaneva pur sempre il loro mondo».
I personaggi dei romanzi di Fogazzaro appartengono essi stessi alla borghesia «ma i loro parenti sono conti e marchesi; accanto al lustro dei blasoni essi portano la luce della loro nobiltà d'animo, della loro intelligenza, della loro cultura, e vivono perfettamente intonati in quegli ambienti di elegante mondanità.
Siamo in quella zona di confine in cui le due classi riescono a convivere fino a confondersi insieme.
La scena è di solito una villa con un paesetto fra i monti o in riva a un lago; ma non così isolata che non vi giungano le voci del mondo circostante.
Non manca in Malombra qualche riflesso della mondanità milanese, c'è la mondanità romana del Santo; e non bisogna neanche dimenticare le località del turismo mondano, Isola Bella, l'abbazia di Praglia, Subiaco, Bruges, Norimberga.
Ecco veramente gli ambienti in cui potevano alimentarsi e fiorire i nobili pensieri, le alte passioni.
Il Fogazzaro non deludeva mai i suoi lettori.
Mentre rispondeva alle loro tendenze sentimentali e morali, egli ne appagava e ne lusingava le esigenze mondane e intellettuali».
I lettori che amavano Fogazzaro «aspiravano, almeno nell'illusione, a evadere in una vita più nobile e alta, avevan perduta la fede e volevano credere, si sentivano insozzati di colpa e anelavano alla purezza, volevano amare non grettamente ma col tumulto dei sensi e dell'anima: lo scrittore offrì il vasto pascolo ideale che cercavano, fece, di là dalle tenebre della carne, balenare la sublimità dello Spirito, ed essi arsero nella fiamma della sua anima».
Il declino del successo sopravvenne con un mutamento del gusto che pure partiva da quelle premesse, il romanticismo crepuscolare espresso dallo scrittore vicentino non essendo più adeguato all'esigenza di un «sublime che, abbandonata la sua sede sopramondana, si celebrasse tutto sulla terra, incarnandosi nell'individuo e sollevandolo sulla servile umanità a sbramare la sua bruciante sete di conquista e di dominio.
Nacque, o meglio, si perfezionò così il gusto della vita come avventura inimitabile, e il Fogazzaro dové a poco a poco consegnare i suoi lettori a un incantatore ben più agguerrito e più ricco di multiformi e incestuose magie: il despoto dell'estetismo dannunziano, lordo di sangue e d'oro».
L'amore.
Fogazzaro apparteneva dunque a una borghesia moderna e attiva e a un pubblico di tal fatta egli si rivolgeva; moderno ma che teneva ben presenti le tradizioni di un cattolicesimo non gretto ma sostenzialmente conservatore, capace di rendersi conto della necessità di accogliere quanto di nuovo lo sviluppo sociale proponesse ma senza stravolgimenti.
Nella rappresentazione della vita familiare Fogazzaro si mosse seguendo quell'impostazione e, seguendo il proprio temperamento, preferì trattare, nell'ambito dei rapporti familiari, il tema dell'amore.
«La precedente esperienza romantica aveva sancita l'incompatibilità dell'amore con il matrimonio, nel senso che l'amore non può raggiungere le vette della passione senza un forte ostacolo che lo alimenti e lo esasperi.
Perciò l'amore fogazzariano è preconiugale o extraconiugale (nel caso di Franco e Luisa [i protagonisti di Piccolo mondo antico] la questione non verte sull'amore, ma sui contrasti ideologici dei due coniugi).
Anche l'amore preconiugale si alimenta di ostacoli: in Violet [la protagonista de Il mistero del poeta] è il senso dell'occulta colpa, è il suo carattere irresoluto, è la sua salute cagionevole; in Leila è la fede giurata al morto fidanzato, è il suo orgoglio [...].
S'intende che la più ricca è l'impostazione dell'amore extraconiugale, quello di Piero e di Jeanne [in Piccolo mondo moderno] o quello di Daniele e di Elena [in Daniele Cortis], che è rimasto il più caratteristico.
Ma sempre in lui l'amore è un ardore nascosto, una pena struggente, un lento spasimo, vi si sentono i brividi della voluttà sfiorata, le seduzioni del peccato; si rasenta l'orlo della colpa.
Ecco l'innovazione: codesto amore ideale e platonico egli lo fa vivere alle sue eroine con le fiamme della passione vera, coi sensi sempre in subbuglio.
Ma è sempre un amore d'eccezione e l'istituto matrimoniale, se non è proprio salvo, è almeno conservato; il Fogazzaro corre sempre ai ripari; ognuno patisce la sua tragedia nel chiuso della propria anima; non vi sono scandali; le norme della moralità borghese non sono sovvertite».
Il romanticismo.
Il percorso del romanzo italiano quasi non conobbe il romanticismo, inteso come letteratura di forti contrasti, che spazino dal dramma all'idillio, dal sentimento del patetico alle vette del sublime; non poté averlo nel Manzoni, per il programmatico rifiuto di quello scrittore a farsi interprete dei pur tanti temi romantici che nei Promessi sposi erano presenti; quanto alla Scapigliatura, fu un fenomeno di breve durata, un'artefatta costruzione intellettualistica, non l'espressione di un'esigenza intimamente sentita; in Italia il romanticismo ebbe la sua maggiore espressione nella musica, raggiungendo il vertice del successo popolare nel melodramma verdiano.
Fu proprio il Fogazzaro a farsi interprete dell'esigenza romantica presente nei lettori italiani: «lo spirito borghese fu al tempo stesso il movente e il limite del romanticismo fogazzariano: lo fece nascere ma ne circoscrisse i motivi e l'intensità.
Perciò non fu tutto genuino e compiuto; tuttavia, anche a giudicarlo deteriore, bisogna riconoscere che esso rispose largamente all'aspettativa.
Il Fogazzaro ebbe il senso del Destino, pur senza saperne sceverare e decifrare il volto maligno e inesorabile, l'implacabilità che atterra e annichila; non seppe perciò riuscire veramente tragico, nel senso alto della parola, ma decadde nel suo surrogato che è il teatrale.
Sincero e costante fu però il suo gusto delle situazioni drammatiche, e suggestive le sue evasioni nell'atmosfera del sublime [...]».
Queste tempeste dell'anima sono vissute da esseri culturalmente e spiritualmente superiori: gli umili vivono accettando con semplicità la volontà divina, non le provano né le comprendono quando le vedono vissute dai "signori", e questo è motivo, nel Fogazzaro, di ricorrere all'umorismo e alle risorse del macchiettismo.
Ma nei protagonisti dei suoi romanzi vi è un «mareggiare fra l'ideale e il reale, fra l'essere e il dover essere, fra un'ansia di elevazione e un ardore di perdizione.
E da questo conflitto non si può uscire per una composizione armonica dei due termini, si può uscire solo per la via che conduce al sublime [...] e tutto quel vario agitarsi e cozzare di passioni aspira sempre a risolversi e a sublimarsi nell'atmosfera assorta del Mistero, dove, a tratti, par di scorgere anche il volto velato del Destino.
Il tema del mistero è forse il tema più alto e romantico del Fogazzaro.
Sempre è avvertibile in lui il senso di una nascosta, arcana realtà [...].
Allora anche la natura partecipa all'azione con una sua vasta coralità [...] Questo largo fremito romantico, non incomposto, anzi sempre decorosamente atteggiato, fu l'elemento decisivo della vittoria del Fogazzaro, quello per cui egli riuscì a rapire e a sollevare con sé l'animo dei suoi lettori».
La religione.
Fogazzaro fu profondamente cattolico e osservante e se tentò di conciliare Darwin e sant'Agostino fu soltanto perché riteneva, così facendo, di non violare alcun articolo di fede.
Anche la sua adesione al modernismo, che non portò a nessun contributo concreto, era dettata dalla sua convinzione di mantenersi nel solco dell'ortodossia, tanto che si piegò subito alla condanna.
La sua vera innovazione fu l'espressione del sentimento religioso; in sintonia con le esigenze dei lettori del suo tempo, manifestò nei suoi romanzi una fede religiosa che «si alleava con l'amore e si profumava di peccato; sempre compromessa, sempre in pericolo e pur sempre divincolantesi e risorgente, viveva nella coscienza e pur anche nel subcosciente; non era un fatto ma un fare perenne, una inesausta esperienza.
Perciò si attirava facili anatemi e sarcasmi; eppure sempre avvinceva, sempre attirava nel suo gorgo meduseo, specialmente le donne.
E sempre salvo rimaneva il principio, sempre intatta splendeva la maestà di Dio.
In fondo, la maggior seduzione dei romanzi del Fogazzaro consisteva nell'appagare il gusto borghese di affrontare il rischio e di ritraersene in tempo.
Nella religione, come nella politica e nell'amore, si era condotti all'orlo del baratro, ma non ci si cadeva; si provavano le vertigini dell'abisso, ma da un fidato belvedere.
Era come - tanto per restare nell'Ottocento e cioè in un'epoca che non conosceva ancora le acrobazie aeree - era come sulle montagne russe, che facevano sentire le ebbrezze delle ascese, le angosce dei vorticosi aggiramenti, lo spasimo della caduta; girava la testa, la coscienza si smarriva e si oscurava, ma solo per un attimo; il carrello funzionava a dovere, e alla fine si toccava terra palpitanti e felici».
La politica.
Negli anni ottanta, dopo la caduta della Destra, era diffuso in Italia un senso di sfiducia e di scontento verso una classe politica considerata corrotta e pronta a ogni compromesso, e verso il parlamentarismo, considerato inefficiente e limitante una possibile e auspicata azione della monarchia.
Si era fatta largo l'idea che occorresse l'azione di un uomo forte, un Bismarck italiano che limitasse l'istituto parlamentare, desse forza alla monarchia, risolvesse la Questione romana e rendesse l'Italia autorevole e rispettata nel mondo.
Sono le idee espresse nel Daniele Cortis e sono i progetti che Fogazzaro non ripresentò più nei suoi romanzi: nel Piccolo mondo antico torna ai passati ideali del Risorgimento, a un patriottismo semplice e generoso, che scaturisce dall'animo come un dovere morale, come affermazione di dignità contro la sopraffazione e l'ingiustizia.
Dei tanti temi che agitavano la vita politica del suo tempo - l'avventura africana, la questione sociale, i moti in Sicilia e in Lunigiana, la sommossa di Milano, lo scandalo della Banca romana - non si occupò mai.
Erano temi troppo forti, innaturali per un Fogazzaro che se poteva esprimere il dramma dei sentimenti, non poteva sottrarsi all'idillio nella rappresentazione della vita sociale che, nei suoi romanzi, è «una beata e quieta arcadia, dove tutto va per il suo giusto verso, che è poi il verso gradito a chi sta in alto [...] in lui, profondamente sincero e convinto cattolico, viveva e operava sempre implicito il senso dell'uguaglianza delle anime, e questo non gli faceva avvertire, o gliela faceva avvertire troppo scarsamente, l'ingiustizia delle disparità sociali.
L'uguaglianza giuridica e formale, che allora si era già raggiunta, lo appagava compiutamente [...] Fra i vari strati sociali non corrono relazioni d'interesse, ma d'affetto.
Gli abitanti dei ranghi superiori trattano gl'inferiori con arguta bonomia, con amorevole condiscendenza, e ne riscuotono una commovente devozione».
Utilizzando il dialetto, introducendo effetti comici con l'impostare figure macchiettistiche al limite del verismo, e senza dar loro troppo rilievo, Fogazzaro trovò «il talismano segreto che lo salvò dall'arcadia [...] Questo vivace brulicare di vita minuscola è sempre in funzione di quel che vibra nell'alto declamato della vita superiore.
La scala sociale di questi romanzi si dispone come una scala armonica e non tollera né dissonanze né stonature: al virtuosismo del compositore rimane però la risorsa di ricavarne pregevoli effetti di contrappunto».
</doc> 
<doc id="337" url="http://it.wikipedia.org/wiki/Alpi">
Alpi.
Le Alpi (in francese Alpes, in tedesco Alpen, in sloveno Alpe) sono la catena montuosa più importante d'Europa.
Per convenzione le Alpi iniziano a ovest del Colle di Cadibona e terminano a ovest della città di Vienna, coprendo una distanza di circa 1.200 km a forma di arco tra l'Italia settentrionale, la Francia sud-orientale, la Svizzera, il Liechtenstein, l'Austria, il Sud della Germania e la Slovenia.
Tra Verona e Monaco di Baviera raggiungono la larghezza massima.
La cima più alta è costituita dal Monte Bianco che con i suoi 4810,90 m è considerato anche il tetto d'Europa; seguono il Monte Rosa (4634 m), il Dom (4545 m), il Weisshorn (4505 m) e il Cervino (4476 m).
Altre vette importanti sono il Gran Paradiso (4061 m), il Bernina (4049 m) ed il Monviso (3841 m).
Le Alpi sono abitate da circa 16 milioni di persone.
Suddivisione.
In occasione del IX Congresso Geografico Italiano, nel 1926, vennero stabilite le suddivisioni del sistema alpino sulla base del documento "Nomi e limiti delle grandi parti del Sistema Alpino".
La ripartizione principale individua tre grandi parti: Alpi Occidentali, Alpi Centrali e Alpi Orientali, suddivise a loro volta in 26 sezioni e 112 gruppi.
Le Alpi Occidentali vanno dal Colle di Cadibona al Col Ferret; le Alpi Centrali dal Col Ferret al Passo del Brennero; le Alpi Orientali dal Passo del Brennero alla città di Fiume.
Queste tre grandi parti sono suddivise ulteriormente in: Nel 2005 è stata presentata ufficialmente la classificazione SOIUSA, acronimo di Suddivisione Orografica Internazionale Unificata del Sistema Alpino, allo scopo di uniformare le denominazioni utilizzate negli Stati dell'area alpina.
Questa classificazione prevede 2 grandi parti (Alpi Occidentali e Alpi Orientali) anziché le tre tradizionali italiane, in accordo con le classificazioni in uso oltralpe, ed una ulteriore suddivisione in 5 settori, 36 sezioni e 132 sottosezioni.
Le Alpi Occidentali sono suddivise in: Le Alpi Orientali sono suddivise in: Esistono anche le tradizionali classificazioni nazionali, che considerano soltanto la parte del sistema alpino ricadente sul territorio nazionale: Esiste infine una classificazione delle Alpi Orientali secondo i Deutscher und Österreichischer Alpenverein, i club alpini austro-tedeschi.
Geologia.
Le Alpi fanno parte delle catene alpine peritetidee, formatesi durante il Mesozoico e il Cenozoico, che si estendono dal Maghreb all'Estremo Oriente.
Una parte di queste catene montuose (le catene perimediterranee) è dovuta all'apertura, poi alla chiusura dei bacini oceanici del Paratetide.
L'esistenza di questa orogenesi è legata alla convergenza delle placche africana e europea e all'interposizione di blocchi o di microplacche.
Le Alpi propriamente dette si estendono su un migliaio di chilometri, tra Ginevra e Vienna, con una larghezza compresa tra 100 e 400 chilometri.
Si possono suddividere secondo criteri geografici, geologici e topologici, in tre parti distinte: le Alpi occidentali, che formano un arco tra il mar Mediterraneo e le Valais, le Alpi centrali, tra le Valais e i Grigioni (Svizzera orientale), e le Alpi orientali e meridionali, che si inseriscono nel bacino Pannonico a Ovest dei Carpazi.
L'arco delle Alpi occidentali è classicamente suddiviso in due parti, separate dall'accavallamento pennico crostale: la zona esterna e le zone interne.
Tale accavallamento maggiore unisce unità paleogeografiche distinte, con storie tettoniche e metamorfiche diverse: globalmente, le unità della zona esterna corrispondono alle parti vicine al margine europeo, che sono state poco accorciate metamorfizzate durante la storia della catena alpina, mentre le unità interne corrispondono alle parti più distali e au fondale oceanico, che hanno subito un metamorfismo e un accorciamento più forti.
Le deformazioni nelle Alpi (osservabili grazie ai movimenti tellurici e alla geodesia) sono attualmente piuttosto deboli.
Tuttavia sono osservabili in Svizzera tassi di sollevamento dell'ordine di 1 mm/anno; dei dati comparabili non sono disponibili in Francia o in Italia, ma è probabile che le velocità verticali siano comparabili.
L'origine di un tale sollevamento resta oggi ampiamente dibattuta, tuttavia l'accorciamento nelle Alpi occidentali è pressoché nullo.
Storia.
La storia del popolamento delle Alpi iniziò con la fine dell'ultima glaciazione (ca. 15.000 anni fa), quando i ghiacci iniziarono a rendere abitabili vaste zone vergini.
Nei tempi antichi erano abitate da una quarantina di popoli: tanti furono combattuti e vinti dai Romani nel 15 a.C..
E a commemorare la vittoria fu costruito il Trofeo di Augusto, che ancora oggi si può vedere a La Turbie: rappresenta, ormai per convenzione, la porta d'ingresso alla catena alpina.
Clima.
Il clima delle Alpi è il tipico clima delle zone montuose elevate.
All'aumentare della quota diminuisce proporzionalmente la temperatura.
A circa 3000 metri di altitudine c'è il limite delle nevi perenni.
A questa altitudine il calore non riesce a sciogliere completamente la neve accumulata in inverno.
All'aumentare dell'altitudine, diminuisce la pressione atmosferica e l'aria contiene minori quantità di umidità e di anidride carbonica.
Anche le piante risentono di questo fenomeno: infatti, l'acqua viene sottratta loro più rapidamente, mentre il loro livello di anidride carbonica diminuisce.
Flora.
Un limite naturale della vegetazione è l'altitudine, che si nota dalla presenza dei principali alberi decidui — quercia, faggio, frassino e sicomoro.
Questi non raggiungono esattamente la stessa quota, né è frequente che crescano assieme, ma il loro limite superiore di crescita corrisponde in modo abbastanza accurato ai cambiamenti di temperatura verso un clima più freddo che è ulteriormente confermato dai cambiamenti nel manto erbaceo nativo.
Questo limite di solito rimane circa a 1200 m sopra il livello del mare sul lato nord delle Alpi, ma a sud spesso sale a 1500 m, talvolta anche a 1700 m.
Non si deve supporre che questa regione sia sempre segnata dalla presenza degli alberi caratteristici.
L'intervento dell'uomo in molte regioni li ha quasi eliminati e, ad eccezione delle foreste di faggi delle Alpi austriache, una grande foresta di alberi decidui è rara.
Molte regioni, dove tali alberi esistevano una volta, sono state occupate dal pino silvestre e dall'abete rosso, che soffrono meno le devastazioni delle capre, i peggiori nemici della vegetazione arborea.
Fauna.
Le specie ritratte nelle immagini seguenti si trovano numerose nel 15% delle aree protette alpine.
Turismo.
Le Alpi hanno una nettissima vocazione turistica.
Già nel XIX secolo gli Inglesi esaltavano il concetto di Alpi come playground of Europe (v.
Alpinismo).
Una speciale importanza per le Alpi ha il turismo associato agli sport invernali, ma anche il turismo degli amanti delle escursioni e delle arrampicate.
Per molte comunità alpine il turismo è diventato praticamente l'unica fonte di reddito (a scapito delle attività tradizionali, relegate a un ruolo marginale).
Gli ambientalisti e una parte degli abitanti locali temono però sempre maggiormente i danni che il turismo di massa può arrecare e invocano sempre più spesso dei limiti all'utilizzo turistico delle Alpi.
Ad esempio, vengono costruite sempre più vie di comunicazione attraverso le montagne, vengono alterate le strutture dei villaggi, aumentano i rifiuti da smaltire.
D'altra parte, lo sviluppo delle infrastrutture turistiche ha già toccato in diverse vallate il suo limite perché la superficie utile è limitata da pericoli naturali (valanghe, frane ecc.).
Alcune tragiche disgrazie negli ultimi anni (ad es.
a Galtür (Tirolo)) nel Febbraio 1999 hanno evidenziato questa problematica.
Il turismo itinerante rappresenta invece un esempio di turismo ecologicamente sostenibile ("turismo dolce"), in particolar modo se riscopre vallate semi-abbandonate e minacciate dall'emigrazione, contribuendo ad assicurare una fonte di introiti per le popolazioni originarie.
Questo tipo di turismo viene pubblicizzato in maniera esemplare dalla Grande Traversata delle Alpi in Piemonte.
Con una lunghezza di 23 chilometri e uno spessore di 900 metri, il Ghiacciaio dell'Aletsch è stato il primo sito naturale dell'arco alpino ad essere integrato nel patrimonio dell'umanità dell'UNESCO.
Condizioni.
La varietà paesaggistica, le bellezze culturali e le particolari condizioni climatiche sono prerequisiti ottimali per l'utilizzo turistico delle Alpi, poiché permettono offerte differenziate per i diversi interessi turistici (ad es.
turismo di relax, attivo, di cura, culturale ecc.).
In estate sono possibili soggiorni riposanti o energizzanti (trekking, passeggiate, turismo balneare sui laghi), e soprattutto la vacanza sportiva nella sua forma più elevata, l'Alpinismo.
Questa è stata anche l'attività che ha inaugurato lo sviluppo turistico delle Alpi.
In particolar modo fu il turismo inglese a lasciare un'impronta decisiva al termine del XIX secolo.
Già all'epoca vennero organizzati dall'inglese Thomas Cook dei viaggi di massa dalla Gran Bretagna verso le Alpi.
In inverno le Alpi sono un'attrattiva mondiale per gli sport invernali, fra i quali domina lo sci nelle sue diverse evoluzioni e varianti.
Negli ultimi decenni il turismo invernale ha però ceduto il passo alla sua variante estiva in numerose aree della catena montuosa.
Vantaggi e pericoli.
Attraverso il turismo di massa si creano posti di lavoro e introiti a livello regionale, e si può ridurre lo spopolamento delle aree montane.
Il turismo alpino è però spesso concentrato solo in determinati territori, città o paesi.
Nei grandi territori privi di turismo di massa l'emigrazione è infatti tuttora rilevante.
Spesso si incontrano a breve distanza aree di grande sfruttamento e "terre di nessuno", almeno a livello turistico.
Questo fenomeno si riscontra prevalentemente nelle Alpi italiane, anche a causa della loro estensione.
Le popolazioni alpine sono ormai fortemente dipendenti dal turismo di massa.
A questo fenomeno si sottomettono spesso intere aree del vivere civile, e talvolta le identità o le particolarità regionali si riducono a semplici cliché.
Inoltre le condizioni di lavoro legate al turismo offrono spesso prospettive limitate e non interessanti (orari di lavoro estremamente flessibili, compensi ridotti, elevata stagionalità).
I lavoratori che non vogliono o non possono sottostare a queste condizioni trovano soltanto le alternative dell'emigrazione o del pendolarismo.
L'intensivo turismo di massa ha portato anche problemi ecologici, come inquinamento, problemi di smaltimento dei rifiuti, incremento del traffico stradale e "inquinamento estetico", ad esempio a causa di strutture altamente tecnologiche come le funivie, che hanno un notevole impatto ambientale.
Trasporti.
La catena alpina rappresenta un ostacolo per le principali reti di trasporto transeuropee, potendo essere oltrepassate solo con valichi o tunnel.
Fra i corridoi di attraversamento principali ricordiamo:
</doc> 
<doc id="342" url="http://it.wikipedia.org/wiki/Anno_luce">
Anno luce.
L'anno luce è un'unità di misura delle lunghezze, definita come la distanza percorsa dalla radiazione elettromagnetica (luce) nel vuoto nell'intervallo di un anno.
Esso è comunemente utilizzato in astronomia per esprimere le distanze con (e fra) oggetti celesti posti al di fuori del Sistema Solare.
Un'altra unità dello stesso ordine di grandezza spesso utilizzata dagli astronomi è il parsec.
La definizione esatta di anno luce è la distanza che un fotone percorre nello spazio vuoto in assenza di campo gravitazionale o magnetico in un anno giuliano (365,25 giorni di 86 400 secondi ciascuno).
Poiché la velocità della luce nel vuoto (c) è pari a 299 792 458 s, un anno luce corrisponde a: cioè 9460800000000 o a circa 63 241 volte la distanza fra la Terra ed il Sole (nota come Unità Astronomica).
L'anno luce è quindi una distanza enorme su scala umana.
Altre unità di misura delle lunghezze "imparentate" con l'anno luce sono il minuto luce, il secondo luce, ecc.; esse sono ottenute considerando la distanza percorsa dalla luce in una certa unità di tempo (vedi gli esempi).
Al contrario, va rimarcato che l'anno luce non è un'unità di misura del tempo (né tantomeno della "quantità" di luce), per quanto sia corretto dire che l'immagine di un corpo celeste distante un certo numero di anni luce ci mostra quel corpo celeste come era lo stesso numero di anni fa, e non in questo momento.
</doc> 
<doc id="344" url="http://it.wikipedia.org/wiki/Alba_Longa">
Alba Longa.
La città di Alba Longa (anche nella grafia Albalonga) era un antico centro laziale, che fu a capo della confederazione dei popoli latini e venne distrutta da Roma nel 673 a.C.. Storia leggendaria.
Secondo la leggenda la città di Alba Longa fu fondata da Ascanio, o Iulo, figlio di Enea, trenta anni dopo la fondazione di Lavinio.
Cronologicamente l'avvenimento si collocherebbe intorno alla metà del XII secolo a.C., qualche tempo dopo la distruzione di Troia (avvenuta secondo gli eruditi antichi nel 1184 a.C.).
Da Ascanio sarebbe quindi discesa una dinastia di re albani, di cui conosciamo i nomi solo del re Proca e dei figli Numitore ed Amulio.
Il legittimo erede di Proca era Numitore, ma questi fu scacciato dal fratello Amulio che si impadronì del trono.
Una profezia predì che Amulio sarebbe stato deposto da un discendente di Numitore.
Per questa ragione Amulio costrinse Rea Silvia, unica figlia di Numitore, a diventare vestale, cosa che comportava automaticamente fare voto di castità: in questo modo Numitore non avrebbe più avuto successori legittimi.
Secondo la leggenda tuttavia Rea Silvia rimase incinta del dio Marte e successivamente partorì i gemelli Romolo e Remo.
Amulio ordinò i gemelli venissero uccisi, ma questi furono invece abbandonati nel fiume Tevere e si salvarono venendo allattati da una lupa.
Divenuti grandi e conosciuta la propria origine scacciarono Amulio dal trono, restituendolo al nonno Numitore e da questi ottennero poi il permesso di fondare una nuova città, Roma.
Con il crescere della potenza di Roma, sotto il re Tullo Ostilio (intorno dunque alla metà del VII secolo a.C.), le due città vennero a contrasto e la guerra fu decisa, per idea del re di Alba Longa Mezio Fufezio, da una disfida tra tre fratelli romani, gli Orazi contro tre fratelli di Alba Longa, i Curiazi.
In seguito alla vittoria degli Orazi, la città di Alba Longa venne distrutta dai Romani, né fu mai più ricostruita.
I suoi abitanti furono trasferiti a Roma e si insediarono sul Celio.
Dati archeologici e interpretazione storica.
La localizzazione dell'antica città latina è stata questione molto dibattuta già dal XVI secolo, sulla base del racconto della sua fondazione presente nello storico greco di età augustea Dionigi di Alicarnasso, che parla di una sua collocazione tra il Monte Cavo e il lago.
Il sito era stato identificato con il convento di S.Paolo nella località di Palazzola, presso Albano, oppure nella località di Coste Caselle, presso Marino, o infine nel luogo occupato dall'odierna Castel Gandolfo.
Quest'ultima infatti occupa il sito della villa di Domiziano, che le fonti dicono aver occupato l'antica Arx della città.
I dati archeologici disponibili per l'età del ferro ci mostrano l'esistenza di una serie di villaggi, ciascuno con la propria necropoli, disposti lungo il lato sudoccidentale del lago Albano.
Al momento della distruzione da parte di Roma i villaggi dovevano essere in una fase ancora preurbana, nella quale andavano aggregandosi intorno ad un centro maggiore che potrebbe essere nel sito dell'attuale Castel Gandolfo.
Le necropoli sembrano essere qui infatti di maggiore estensione e permettono di ipotizzare la presenza di un considerevole abitato.
Solo in epoca tardo-repubblicana il territorio albano (Ager Albanus) sarà interessato dall'insediamento di numerose ville residenziali, note dalle fonti e/o testimoniate dai resti tuttora conservati (tra queste la villa imperiale di Domiziano nell'odierna Castel Gandolfo).
In seguito Settimio Severo vi stabilì gli accampamenti della Legio II Parthica, che presero il nome di Castra Albana e dai quali prese origine la città di Albano Laziale.
Il santuario di Iuppiter Latiaris.
Sulla cima del Mons Albanus esisteva il santuario dedicato a Iuppiter Latiaris, di origini antichissime.
L'oratore latino del II secolo d.C., Floro racconta che il luogo fosse scelto dallo stesso Ascanio, il fondatore di Alba Longa, che dopo la fondazione della città vi aveva invitato i Latini per celebrare un sacrificio a Giove.
Nel santuario si celebravano ogni anno le Feriae Latinae, in cui tutte le città appartenenti alla confederazione dei popoli latini si riunivano per sacrificare al dio un toro bianco, le cui carni venivano poi distribuite tra tutti i partecipanti.
Si trattava dunque di un culto federale e la sua posizione presso Alba Longa ci testimonia quindi dell'egemonia che questa doveva esercitare sugli altri centri della regione, tra cui doveva esserci anche la stessa Roma.
Dopo la distruzione di Alba Longa e la sostituzione di Roma come centro egemone, la tradizione ricorda l'erezione di un vero e proprio tempio dedicato a Iuppiter Latiaris sul Mons Albanus sotto il regno di Tarquinio il Superbo e lo stesso tempio di Giove Ottimo Massimo sul Campidoglio, costruito nel 507 a.C., era destinato a rimpiazzare le funzioni del santuario federale latino, spostandone il centro religioso a Roma.
Dell'antico santuario rimangono oggi solo alcuni filari dei blocchi che ne delimitavano il perimetro, ora fuori posto, e notevoli resti della via lastricata, la via Sacra, che ne costituiva l'accesso e si staccava dalla via Appia presso l'odierna Ariccia.
</doc> 
<doc id="347" url="http://it.wikipedia.org/wiki/Arti_visive">
Arti visive.
L'area delle arti visive (o arti visuali) è estremamente ampia.
In effetti è definibile così qualunque forma artistica che abbia come risultato un oggetto visibile.
Altre arti quali il teatro, la musica o l'opera, costituiscono invece categorie a sé stanti di tipo figurativo, pur con confini non sempre ben definiti; vedi ad esempio la body art o l'arte interattiva, o anche il cinema, che può incorporare differenti forme artistiche.
Elenco di arti visive.
Ecco una lista parziale di soggetti riferibili alle arti visive:
</doc> 
<doc id="348" url="http://it.wikipedia.org/wiki/Assembler">
Assembler.
Un assembler (assemblatore in italiano) è un software che trasforma le istruzioni mnemoniche dell'assembly in linguaggio macchina.
È come se fosse un'interprete diretto tra i comandi che scrive l'uomo e i codici che esegue la macchina.
Il termine assembler deriva dal fatto che le istruzioni vengono convertite e montate una affianco all'altra come se fossero in fila.
Molto spesso viene utilizzato impropriamente il termine assembler in riferimento al linguaggio assembly.
Esistono gli assembler per programmare i microchip, per creare programmi sul Personal Computer, per telefoni cellulari, ecc..
Ci sono molti tipi di linguaggi assembly e di conseguenza diversi assemblatori.
Questo perché un'assemblatore produce codice assembly per una specifica famiglia di processori.
(intel 8086, 80386, Motorola 68000, ecc...).
</doc> 
<doc id="349" url="http://it.wikipedia.org/wiki/Assembly">
Assembly.
L'assembly, o linguaggio assemblatore (spesso chiamato impropriamente assembler) è, tra i linguaggi di programmazione, quello più vicino al linguaggio macchina vero e proprio.
Caratteristiche generali dell'assembly.
L'assembly ha lo scopo generale di consentire al programmatore di ignorare il formato binario del linguaggio macchina.
Ogni codice operativo del linguaggio macchina viene sostituito, nell'assembly, da una sequenza di caratteri che lo rappresenta in forma mnemonica; per esempio, il codice operativo per la somma potrebbe essere trascritto come e quello per il salto come.
In secondo luogo, i dati e gli indirizzi di memoria manipolati dal programma possono essere scritti, in assembly, nella base numerica più consona al momento: esadecimale, binaria, decimale, ottale ma anche in forma simbolica, utilizzando stringhe di testo (identificatori).
Il programma assembly risulta in questo modo relativamente più leggibile di quello in linguaggio macchina, con il quale mantiene però un totale (o quasi totale) isomorfismo.
Il programma scritto in assembly non può essere eseguito direttamente dal processore; esso deve essere tradotto nella forma binaria corrispondente, usando un compilatore detto assembler.
Non c'è un solo assembly.
A causa di questa "vicinanza" all'hardware, non esiste un unico linguaggio assembly.
Al contrario, ogni CPU o famiglia di CPU ha un suo proprio assembly, diverso dagli altri.
Ad esempio, sono linguaggi assembly ben diversi quelli per i processori Intel x86, per i Motorola 68000 e per i Dec Alpha.
Questo significa che conoscere un certo linguaggio assembly significa saper scrivere programmi solo su una determinata CPU o famiglia di CPU.
Passare ad altre CPU però è relativamente facile, perché molti meccanismi sono analoghi o del tutto identici, quindi spesso il passaggio si limita all'apprendimento di nuovi codici mnemonici, nuove modalità di indirizzamento ed altre varie peculiarità del nuovo processore.
Molto meno facile è invece portare un programma scritto in assembly su macchine con processori diversi o con architetture diverse: quasi sempre significa dover riscrivere il programma da cima a fondo, perché i linguaggi assembly dipendono completamente dalla piattaforma per cui sono stati scritti.
Molti compilatori assembly supportano sistemi di macro che potrebbero essere impiegati per ovviare in parte a questo problema, ma si tratta di una soluzione poco efficace.
Inoltre l'assembly non offre alcun "controllo sui tipi" (non esiste alcunché di vagamente simile al concetto di "tipo" nella programmazione low-level), ma lascia al programmatore la responsabilità di occuparsi di ogni singolo dettaglio della gestione della macchina e richiede molta disciplina e un esteso lavoro di commento per non scrivere codice che risulti assolutamente illeggibile (ad altri programmatori come anche a sé stessi dopo qualche tempo).
A fronte di questi svantaggi l'assembly offre un'efficienza senza pari e il controllo completo e assoluto sull'hardware: i programmi in assembly sono, in linea di principio, i più piccoli e veloci che sia possibile scrivere su una data macchina.
Scrivere (buon) codice in assembly è lento, difficile e quindi molto costoso, soprattutto in prospettiva (future modifiche): per questo, raramente l'assembly è il solo linguaggio usato in un progetto mainstream, a meno che questo non sia di dimensioni e portata limitate.
In genere si usa in combinazione con altri linguaggi: la maggior parte del codice viene scritta in un linguaggio ad alto livello, mentre le parti più critiche (per motivi di performance, precisione del timing o affidabilità) si scrivono in assembly.
Tali problematiche sono riscontrabili principalmente su piattaforme come i personal computer attuali, dove la vastità quantitativa e l'enorme gamma qualitativa dell'hardware disponibile crea alle applicazioni low-level un oggettivo problema mai risolto (e presumibilmente non risolvibile) a livello di unificazione e standard.
A ciò si aggiunga l'evoluzione costante verso una sempre maggiore stratificazione dei comuni sistemi operativi, caratterizzata da numerosi vincoli e virtualizzazioni delle periferiche fisiche e dei canali di comunicazione, che non rendono agevole lo sviluppo di un software che interagisca direttamente con l'hardware sottostante e ne gestisca direttamente le caratteristiche.
Si possono però citare due esempi, peraltro correlati, di totale inversione di questo paradigma generale: RISC e CISC.
Il linguaggio assembly costituisce il cosiddetto ISA (Instruction Set Architecture) di un processore.
I diversi ISA possono essere divisi in due grandi gruppi: i RISC (Reduced Instruction Set Computer) e i CISC (Complex Instruction Set Computer).
Il primo gruppo tende ad avere operazioni semplici e veloci, con grande abbondanza di registri per memorizzare i risultati intermedi.
Il secondo mette a disposizione del programmatore istruzioni più complesse, che a volte mimano quelle dei linguaggi di livello più alto (ad esempio, la copia di stringhe nei processori x86).
In entrambi i casi, i migliori set di istruzioni tendono ad essere quelli cosiddetti ortogonali, dove i diversi metodi di indirizzamento e i diversi registri possono essere usati indifferentemente in tutte le istruzioni.
Famosi set di istruzioni ortogonali sono quelli del Motorola 68000 (CISC) e del MIPS (RISC).
L'ISA dei processori Intel x86 era originariamente ben poco ortogonale, ed è andata via via migliorando.
La distinzione tra set di istruzioni RISC e CISC è oggi un po' sfumata, perché la maggior parte dei processori consumer sono oggi dei CRISP, cioè un misto fra i due.
Inoltre, alcuni processori traducono l'ISA originale in un set di istruzioni interno, per ragioni diverse e con modalità diverse: nel caso dell'Intel Pentium 4 e dell'AMD Athlon, è per liberarsi dalle limitazioni causate da un'ISA retrocompatibile ormai arcaica, e la conversione è eseguita direttamente da hardware dedicato che effettua la necessaria decodifica.
Nel caso dei processori Transmeta, è per poter "tradurre" ISA di altri processori esistenti come se fossero proprie, e la traduzione è fatta da qualcosa di molto simile a routine firmware (talvolta denominate microcodice) memorizzate in un'area ROM ricavata sul silicio del microprocessore.
</doc> 
<doc id="351" url="http://it.wikipedia.org/wiki/Andriano">
Andriano.
Andriano (in tedesco Andrian) è un comune di 912 abitanti della Provincia Autonoma di Bolzano, situato in fondovalle alla destra orografica dell'Adige, di fronte a Terlano ed ai piedi del Monte Macaion (1.866 m, Catena della Mendola).
La sua popolazione si è dichiarata nella quasi sua totalità di madrelingua tedesca: Il toponimo è attestato per la prima volta nel 1242 e deriva dal nome di persona romano Andrius o Andraeus.
Economia.
L'economia si basa sul turismo primaverile ed estivo con strutture di ricezione quasi esclusivamente a conduzione familiare, e sull'attività agricola (meleti, cooperative di trasformazione del prodotto).
Elevata la percentuale dei residenti che lavorano nei comuni limitrofi o a Bolzano.
Turismo.
Il comune ha una piscina all'aperto, campi da tennis e numerose piste ciclabili.
Sentieri portano verso la catena della Mendola, fino al Monte Macaion.
</doc> 
<doc id="352" url="http://it.wikipedia.org/wiki/Appiano_sulla_Strada_del_Vino">
Appiano sulla Strada del Vino.
Appiano sulla Strada del Vino (in tedesco Eppan an der Weinstraße) è un comune di 13.491 (2006) abitanti della Provincia Autonoma di Bolzano, formato da più località, le maggiori delle quali sono San Michele (sede del Municipio), San Paolo e Cornaiano, situati su una collina ai piedi della Mendola.
La popolazione, al censimento 2001, si è dichiarata prevalentemente di madrelingua tedesca: Geografia e trasporti.
Dista pochi chilometri da Bolzano alla quale è collegata sia con una strada che con una ciclabile che sfrutta il tracciato della ormai abbandonata Ferrovia Bolzano-Caldaro.
A sud confina con Caldaro, a nord con Andriano e a est con il confine provinciale (con il Trentino) che si trova al limite di pareti quasi verticali di alcune centinaia di metri (Catena della Mendola).
Sul territorio comunale si trovano i due Laghi di Monticolo ("Grande" e "Piccolo"), di origine glaciale.
Hanno uno scarso ricambio d'acqua a causa della mancanza di veri e propri immissari.
Da settembre 2006 due autobus, detti citybus, collegano diverse frazioni del comune: San Paolo - San Michele - Ganda - Cornaiano e San Paolo - Frangarto - Cornaiano.
Storia.
Il toponimo è attestato per la prima volta nel 509 come Appianum, Apiano, Eban, Piano ed Eppano e deriva dal nome di persona romano Appius o Appianus.
Con l'accordo di pace di Schönbrunn il 14 ottobre 1809 Appiano, assieme alla parte meridionale del Tirolo, viene annessa al Regno d'Italia, aggregato al "Dipartimento dell'Alto Adige" e la lingua italiana diventa lingua amministrativa.
Dopo la sconfitta di Napoleone (1813) il Dipartimento dell'Alto Adige viene riunito al Tirolo e così Appiano torna a far parte dell'Austria.
Nel frattempo, nel 1810, venne istituito il comune di Appiano, che nel 1817 viene soppresso e bisogna aspettare il 1849 perché venga nuovamente istituito.
Dall'8 settembre 1943 fa parte della Zona d'Operazione delle Prealpi - Operationszone Alpenvorland.
Nel 1973 il comune aggiunge al proprio nome la dicitura "sulla Strada del Vino".
Economia.
Le attività economiche più notevoli sono il turismo (primaverile e estivo, prevalentemente a conduzione familiare con forte ricorso a manodopera straniera), nonché l'attività agricola legata ai vigneti e meleti.
Circa un terzo degli abitanti che lavorano hanno un impiego nella vicina Bolzano, capoluogo di provincia.
Turismo.
Interessanti i numerosi castelli (p.es.
Castel Corba, Castel Boymont, Castel Lodrone, Castel Moos), in parte visitabili.
Il turista spesso visita le numerose cantine vinicole.
I Laghi di Monticolo sono balneabili (divieto di navigazione ai natanti a motore o vela) e sul Lago Grande di Monticolo c'è un piscina aperta con più vasche e scivolo, ma anche con un accesso diretto al lago (sul molo si trova un trampolino da ca. 3 metri).
In inverno capita sovente che il lago ghiacci abbastanza da poter praticare il pattinaggio per qualche settimana.
Sia d'estate che d'inverno i Laghi di Monticolo sono meta di molti bolzanini.
Con un sentiero si può scendere a Vadena nella Valle dell'Adige (ca.30 minuti dal Lago Grande di Monticolo).
Altri sentieri portano (a ovest) sulla Catena della Mendola (circa 1500 di dislivello, ca.4 ore) Appianesi celebri.
Personalità nate, vissute o legate ad Appiano sulla strada del vino:
</doc> 
<doc id="357" url="http://it.wikipedia.org/wiki/%C4%80tman">
Ātman.
Ātman (sanscrito आत्म‍) è un termine sanscrito di genere maschile, che indica l' essenza.
Primi significati del termine.
Tale termine compare per la prima volta nella letteratura vedica in un testo databile introno al 1500 a.e.v.
nel Rig Veda (I, 115,1), dove indica che l'essenza di ogni cosa è identificabile nel Sole (sans.
surya): «Il Sole è l'essenza (atman) di ogni cosa.
Sia essa animata che inanimata.
È l'essenza di ciò che riempie l'aria, la terra e il cielo».
Esso trae il significato dalle radici an (respiro) e at (muovere).
In questo senso indica che il respiro soffia ognidove.
Nel Sathapata Brahmana uno dei commentari dei quattro Veda probabilmente composti in un periodo compreso tra l'800 e il 600 a.e.v.
, questa descrizione del Rig Veda viene interpretata come una unità, trascendente ed immanente, di tutta la Realtà.
La successiva riflessione delle Upanisad, intorno al IV sec.
a.e.v.
, inizia a delineare l' atman come un Sé individuale distinto eppure inscindibile dal Sé universale (Brahman).
L'identità tra Ātman e Brahman è enunciata nella celebre frase della Chandogya Upanisad (6,8,6-7): «Qualunque sia questa essenza sottile, tutto l'universo è costituito di essa, essa è la realtà di tutto, essa è latman.
Quello sei tu ("Tat tvam Asi")».
Da notare infatti che, a differenza del termina Atman, il termine Brahman è di genere neutro il che indica che esso non è riferito a qualcosa di particolare.
L'atman convive, nella riflessione vedica, con un termine apparentemente simile, jiva, il quale indica tuttavia la coscienza empirica ovvero l'insieme unitario delle percezioni sensoriali, mentre all' atman viene attribuito il significato di proprietà interente dell'individuo che pur non si discosta da quella universale (Brahman).
La critica dell' atman nel Buddhismo e l'insegnamento dell'anatman.
In questo senso vi sarà la critica, nel Buddhismo dei Nikaya (IV sec.
a.e.v.
), dell' atman inteso come anima o Sè, riportata nell'insegnamento buddhista dell'anatman.
È da notare tuttavia che questa possibile assenza, negli insegnamenti buddhisti degli agama-nikaya, di una struttura portante nel continuum di consapevolezza e nella retribuizione karmica causerà, nello sviluppo del buddhismo, segnatamente nelle scuole Sarvastivada e Vatsiputriya, l'elaborazione di concetti in qualche modo analoghi a quello di atman: svabhava e pudgala.
Ciò sara comunque oggetto di dibattito e critica tra le scuole buddhiste nel corso del loro sviluppo storico.
Sviluppo tardo-vedico del termine e insegnamenti del Vedanta.
Nel periodo post-vedico dei Purana (Bhagavata Purana, intorno al V sec.
e.v.
) l'atman viene incrociato con l'altro termine "tecnico" della riflessione vedica, lo jiva, generando il jivatman (anima individuale) che si distingue dal paramatman (anima cosmica).
Alcune scuole del tardo Induismo, e in particolare nella filosofia Advaita, sottolineano questa interpretazione dell'Ātman: un Sé individuale identico al Sé universale escludendo quindi qualsiasi dualismo.
Ma il velo di Maya porta ad una fallace rappresentazione dell'atman nella buddhi (intelletto superiore) immaginandolo quale jīva sperimentatore.
Nell'esempio precedente della brocca potremmo dire che l'aria esterna è il Brahman mentre quella interna è lĀtman.
Quando l'aria interna (ātman), per effetto di maya, rivolge l'attenzione al jīva-brocca sembrerà apparire essa stessa jiva-involucro, ma ciò non risponde a realtà perché l'autentica sua natura è sempre aria.
Nell'Advaita Vedānta la distinzione tra ātman e jīva è di fondamentale importanza.
Il jiva è il principio mediante il quale il sonno velante cade sulla natura del puro ātman.
Lo stesso Iṡvara-Signore è il grande principio della vita, è il Jīva universale che manifesta con la sua potenza proiettiva (maya) i jīva individuali.
L'ātman è al di là dei jīva, del grande Jīva e della stessa maya.
L'ātman, come l'Assoluto, è non duale, non manifesto, privo di forma, di distinzione, di movimento e desiderio.
Anch'Esso è della natura della pura Coscienza e Beatitudine e conferisce alle individualità una natura intelligente che anima il mondo della materia piuttosto che esserne un prodotto.
Pur essendo fuori dal moto, l'ātman è ciò che permette il movimento all'essere umano.
</doc> 
<doc id="358" url="http://it.wikipedia.org/wiki/Arcevia">
Arcevia.
Arcevia è un comune di 5.225 abitanti (2006) in provincia di Ancona.
Arcevia è tra le città decorate al valor militare per la guerra di liberazione perché è stato insignito della medaglia di bronzo al valor militare per i sacrifici delle sue popolazioni e per la sua attività nella lotta partigiana durante la seconda guerra mondiale.
Prime attestazioni.
Rocca Contrada è il nome medievale di Arcevia.
Un monte de la Rocca è ricordato in un documento del 1065, un fundo de la Rocca in altro del 1130 e Rocka de Contrado nel 1147.
Questi sono i documenti più antichi noti che attestano l'esistenza di un insediamento probabilmente già fortificato, comunque identificato da una rocca o fortezza, compreso nel comitato di Senigallia, posto sulla sommità del Sasso Cischiano, sulle ultime propaggini dell'Appennino marchigiano.
L'atto del 1147 è di particolare interesse perché fornirebbe con l'appartenenza del castello ad un signore di nome Contrado, forse dal germanico Konrad o dalla contrazione di Conte rado, la spiegazione del nome composto Rocca Contrada.
Origini.
Si può comunque ritenere che il primo nucleo abitativo di Arcevia sia sorto durante le invasioni barbariche, per accogliere fuggitivi dalle devastate città romane, oramai in piena decadenza, di Suasa, Ostra e Sena Gallica (Senigallia).
Durante la dominazione longobarda questo abitato, per la sua posizione di controllo di importanti vie di comunicazione poste ai margini dei territori bizantini, può aver svolto funzioni di presidio militare.
Nel suo territorio infatti confinava l'estremo nord del Ducato di Spoleto con il Gastaldato longobardo di Nocera che comprendeva il Monte S. Angelo, Caudino, Costa e Civitalba.
E forse proprio per questa sua posizione strategica Arcevia può essere stata occupata dai Franchi e donata nel 754 da Pipino a papa Stefano II, insieme ad altre località.
Ai Franchi viene inoltre attribuita, per antica tradizione, l'intitolazione della chiesa arceviese di San Medardo, santo venerato dal quel popolo, di cui è conservata una preziosa reliquia.
Il nuovo nome.
Rocca Contrada fu chiamata ufficialmente Arcevia, con il titolo di città, con lettera apostolica del 16 settembre 1817 da papa Pio VII.
Arte.
Arcevia è luogo ricercato di soggiorno estivo conosciuto ed apprezzato sin dal secolo XVI.
Arcevia è città di storia (notissima per la sua inespugnabile rocca, la signoria dei Chiavelli, di Braccio da Montone e Francesco Sforza, ricordata come "Propugnaculum Ecclesia") e città d'arte (per conservare capolavori rinascimentali come il Polittico di S. Medardo ed il Battesimo di Luca Signorelli, opere di Giovanni, Andrea e fra Mattia della Robbia, e tra gli altri di Simone Cantarini, G.B. Salvi il Sassoferrato, Claudio Ridolfi, Francesco di Gentile, Gherardo Cibo, Ercole Ramazzani e suoi collaboratori, Cesare Conti, il Pomarancio e F.
Silva ed ancora E. Mannucci, Q. Ruggeri, Bruno d'Arcevia).
Folklore.
Dal 1984, Arcevia invia una sua delegazione a Tredozio (FC) per partecipare alla Disfida dell'Uovo, nel corso dell'annuale gara di scoccetta pasquale.
Ogni anno, durante l'ultimo fine settimana di settembre, si svolge la Festa dell'Uva, con sfilate di carri allegorici, Palio e stand enogastronomici.
Vengono premiati il miglior carro, l'Associazione vincitrice del Palio e il miglior piatto povero tra quelli proposti dalle Associazioni che allestiscono gli stand enogastronomici.
Frazioni.
Conce di Arcevia, San Giovanni Battista, Prosano, Avacelli, Castiglioni, Colle Aprico, Magnadorsa, Montale, Piticchio, San Ginesio di Arcevia, Sant' Apollinare, Ripalta, Nidastore, Loretello, San Pietro in Musio, Palazzo, Caudino che insieme al Monte S. Angelo, Costa e Santo Stefano, facevano parte del Ducato di Spoleto e del Gastaldato e diocesi di Nocera Umbra.
</doc> 
<doc id="359" url="http://it.wikipedia.org/wiki/Alan_Turing">
Alan Turing.
Considerato uno dei padri dell'informatica, introdusse la macchina ideale ed il test che portano il suo nome.
Biografia.
Durante i primi anni di scuola ebbe grosse difficoltà, ottenendo il diploma a stento.
Poco appassionato al latino e alle Sacre Scritture, preferiva le letture riguardanti la teoria della Relatività, i calcoli astronomici, la chimica, o il gioco degli scacchi.
Nel 1931 venne ammesso al King's College dell'Università di Cambridge dove studiò meccanica quantistica, logica e la teoria della probabilità (dimostrò separatamente il teorema del limite centrale, già dimostrato nel 1922 dal matematico Lindeberg).
Nel 1934 si laureò con il massimo dei voti, l'anno seguente ottenne un Ph.D.
e nel 1936 vinse il premio Smith.
Nello stesso anno si trasferì alla Princeton University per conseguire il Ph.D.
, e pubblicò l'articolo "On computable Number, with an application to the Entscheidungsproblem" dove descriveva, per la prima volta, quella che verrà poi definita come la macchina di Turing.
Durante la seconda guerra mondiale, Turing mise le sue capacità matematiche al servizio del Department of Communications inglese per decifrare i codici usati nelle comunicazioni naziste, criptate tramite il cosiddetto sistema Enigma (progettato da Arthur Scherbius).
Con l'entrata in guerra dell'Inghilterra Turing e i suoi compagni lavorarono stabilmente alla decrittazione, sviluppando le ricerche già svolte dall'Ufficio Cifra polacco con la macchina Bomba, progettata da Marian Rejewski nel 1932 ed ultimata nel 1938.
Basandosi su tali esperienze Turing realizzò nel 1942 una macchina chiamata Colossus (lontana antesignana dei computer) che decifrava in modo veloce ed efficiente i codici tedeschi creati con Enigma.
Al termine della guerra Turing fu invitato al National Physical Laboratory (NPL, Laboratorio Nazionale di Fisica) a Londra per disegnare il modello di un computer.
Il suo rapporto che proponeva l'Automatic Computing Engine (ACE, Motore per il Calcolo Automatico) fu presentato nel marzo 1946, ma ebbe scarso successo a causa degli alti costi preventivati.
Per l'anno accademico 1947/48 tornò a Cambridge e spostò i suoi interessi verso la neurologia e la fisiologia.
Fu in questo periodo che iniziò ad esplorare la relazione tra i computer e la natura.
Ebbe anche interessi al di fuori dell'ambito accademico: divenne membro del Walton Athletic Club e vinse alcune gare di corsa sulle tre e dieci miglia.
Raggiunse inoltre ottimi livelli nella maratona, correndo con un personale di 2 ore 46 minuti e 11 secondi (il vincitore della XIV Olimpiade nel 1948 vinse con un tempo inferiore di soli 11 minuti).
Nel 1950 scrisse un articolo dal titolo "Computing machinery and intelligence" in cui descriveva quello che sarebbe divenuto noto come il test di Turing: su questo articolo si basa buona parte dei successivi studi sull'intelligenza artificiale.
L'anno seguente fu eletto Membro della Royal Society di Londra.
Si trasferì all'Università di Manchester, dove lavorò alla realizzazione del Manchester Automatica Digital Machine (MADAM).
Convinto che entro l'anno 2000 sarebbero state create delle macchine in grado di replicare la mente umana, lavorò alacremente creando algoritmi e programmi per il MADAM, partecipò alla stesura del manuale operativo e ne divenne uno dei principali fruitori.
Nello 1952 sviluppò un approccio matematico all'embriologia.
Il 31 marzo dello stesso anno fu arrestato per omosessualità e condotto in giudizio, dove a sua difesa disse semplicemente che non scorgeva niente di male nelle sue azioni.
Nonostante ciò la pena inflitta fu severissima: fu sottoposto alla castrazione chimica che lo rese impotente e gli causò lo sviluppo del seno; alcuni dei motivi che probabilmente lo condussero, di li a poco, al suicidio.
Nel 1954 Alan Turing morì ingerendo una mela avvelenata con cianuro di potassio, in tono col proprio carattere eccentrico e prendendo spunto dalla fiaba di Biancaneve da lui apprezzata fin da bambino.
La madre sostenne che il figlio, con le dita sporche per qualche esperimento chimico, avesse ingerito per errore la dose fatale di veleno; ma il verdetto ufficiale parlò senza incertezze di suicidio: "Causa del decesso: cianuro di potassio autosomministrato in un momento di squilibrio mentale".
Speculazioni avanzate nel libro Zeroes and Ones di Sadie Plant, vogliono che il logo della Apple Inc.
sia un omaggio ad Alan Turing, tuttavia, l'azienda non ha mai confermato né smentito questa notizia.
</doc> 
<doc id="362" url="http://it.wikipedia.org/wiki/Action_Directe">
Action Directe.
Action Directe era un'organizzazione terrorista Marxista-Leninista di tendenza anarchica creata da Jean-Marc Rouillan nel 1979 dalla fusione del Groupe d'Action Révolutionnaire Internationale (GARI) con Noyaux Armés Pour l'Autonomie des Peuples (NAPAP) Nel marzo 1980 una ventina di membri dell'organizzazione furono arrestati, e nel settembre dello stesso anno fu il turno di Rouillan e della sua amica Nathalie Ménigon.
Action Directe si poteva dirla allora disorganizzata, ma, nel 1981, con l'elezione di François Mitterrand alla presidenza della Francia, anche i leader del movimento ebbero modo di godere dell'amnistia presidenziale: il movimento entra allora in una fase di intensa attività.
Nel 1982 le autorità sciolgono ufficialmente il movimento, che inasprisce la sua attività.
Emergono allora due frazioni: una "nazionale" ed una frazione "internazionale" che propugna la fusione dei movimenti terroristici europei.
I suoi membri effettivi si stima che fossero dai 10 ai 20 attivisti.
La frazione internazionalista avvia una fase di collaborazione attiva con alcuni movimenti terroristici stranieri, fra cui l'Euskadi Ta Askatasuna (ETA), il Grupo de Resistencia Antifascista Primero de Octubre (GRAPO), Prima Linea, la Rote Armee Fraktion (RAF) ed i Comunisti Organizzati per la Liberazione Proletariana (COLP).
Action Directe, sebbene operasse prevalentemente in Francia, ha collaborato e ha preso attivamente parte ad alcune azioni comuni con la Rote Armee Fraktion tedesca e le Cellules Communistes Combattantes (CCC) belghe.
Questa collaborazione internazionale continuò fino all'adozione di una strategia comune ed una fusione con la RAF in seno ad un Fronte Politico-Militare per l'Europa Occidentale, annunciato in un comunicato congiunto delle due organizzazioni datato 15 gennaio 1985.
Così, fra il 1985 e il 1986, si osserva una stretta collaborazione nelle azioni delle due organizzazioni da una parte e dall'altra della frontiera.
La frazione "nazionale" di Action Directe effettuò numerosi attentati dinamitardi e attacchi a mano armata nella regione parigina fra il 1982 e il 1985.
Il 28 marzo 1986 la rete "nazionale" è stata smantellata con l'arresto di André Olivier e molti suoi complici a Lione e a Saint-Etienne.
Il 21 febbraio 1987, l'arresto dei capi storici di Action Directe (Jean-Marc Rouillan, Nathalie Ménigon, Régis Schleicher, Joëlle Aubron e Georges Cipriani), segna la fine dell'organizzazione e della sua fazione "internazionale".
Restata da quella data inattiva, Action Directe si può ritenere dissolta.
</doc> 
<doc id="365" url="http://it.wikipedia.org/wiki/Aristocrazia">
Aristocrazia.
L'aristocrazia (dal greco άριστος "Nobile" e κράτος, "Potere") è una forma di governo nella quale poche persone, che secondo l'etimologia greca del termine dovrebbero essere i migliori, controllano interamente lo stato.
Secondo il principio aristotelico è una delle tre forme sane di governo, assieme a monarchia e politeia, mentre l'oligarchia è la sua forma degenerata.
Questa classe sociale fu introdotta per la prima volta nella civiltà greca.
È stata, assieme alla monarchia, tra le forme di governo più diffuse in Europa degli ultimi secoli, generalmente sotto forma di monarchie costituzionali nelle quali il potere del sovrano era controllato da un parlamento composto da soli nobili.
Relativamente alla situazione degli ultimi secoli il termine indica anche gli appartenenti alla classe sociale che può controllare lo stato, usato in modo pressoché intercambiabile con nobiltà.
</doc> 
<doc id="367" url="http://it.wikipedia.org/wiki/Alba_Adriatica">
Alba Adriatica.
Alba Adriatica è un comune di 11.549 abitanti della provincia di Teramo.
È una delle sette sorelle del litorale abruzzese.
Insignita nel 2003, nel 2004 nel 2007 e nel 2008 della Bandiera Blu d'Europa (riconoscimento per le località di mare più pulite), è soprannominata e conosciuta anche come la Spiaggia d'Argento per la bellezza del suo litorale; nella Guida Blu di Legambiente è segnalata con due vele.
Nel 2006 ha festeggiato il suo primo cinquantenario.
Descrizione.
La città di Alba Adriatica è reputata una delle più rinomate località balneari della costa abruzzese, con un ampio litorale sabbioso (lungo circa 2 km.
) e molto frequentato.
È attraversata da una pista ciclabile che corre parallelamente alla costa permettendo di pedalare senza soluzione di continuità per oltre 20 km.
Oltre al turismo, fonte primaria di guadagno per l'economia locale, settori importanti sono l'edilizia, l'artigianato - nei comparti del tessile e abbigliamento -, il commercio e la pesca costiera.
I collegamenti commerciali sono assicurati dalla stazione ferroviaria, dalla strada SS 16 Adriatica, dall'autostrada A14 - casello Val Vibrata - e dai vicini porti di San Benedetto del Tronto (AP) e Giulianova.
Storia.
Fu unita per diversi decenni al comune di Tortoreto, di cui fu anche, con il nome di Tortoreto Stazione, sede comunale nel corso degli anni trenta e nei primi anni quaranta del novecento.
Il 14 luglio 1956 - dopo un periodo di campagna elettorale molto acceso - il piccolo paese si staccò dall'originario, mutando il proprio nome in quello attuale di Alba Adriatica.
Il suo stemma comunale ritrae infatti un sole che sorge sul mare.
Da alcuni anni è ormai accertata la presenza di siti neolitici nella zona circostante, soprattutto nella zona meridionale più interna.
Non si hanno riscontri archeologici o storici di rilevanza, poiché l'egemonia locale era prerogativa della vicina Iulia Nova romana (oggi Giulianova).
Vestigia di notevole interesse è il Torrione, una modesta roccaforte medievale (XVI secolo) posta di fronte al piccolo delta della Vibrata, il torrente che divide Alba Adriatica da Martinsicuro.
Non rimangono molti resti del passato, se non la chiesa patronale di Santa Eufemia, e le caratteristiche ville gentilizie settecentesche.
Nell'estate 2006 si festeggia il cinquantenario della fondazione, con varie manifestazioni; in occasione dell'evento, viene pubblicato un libro curato da Pasquale Rasicci sulla storia locale.
Nella notte tra il 6 e il 7 ottobre 2007 le città di Alba Adriatica e Tortoreto vengono colpite da un'alluvione causata da piogge torrenziali e aggravata dallo straripamento dell'invaso Fonte del Vascello, situato a Tortoreto Alto.
Tracimazione che ha portato un inondazione di fango e detriti sulle due cittadine costiere, provocando ingenti danni alla popolazione ed alle attività economiche; il Consiglio dei Ministri ha dichiararato in questa occasione lo stato di calamità per le città colpite.
Manifestazioni.
Alba Adriatica è in assoluto il più frequentato centro turistico dell'Abruzzo e durante l'estate la sua popolazione supera gli 85.000 abitanti.
Vi si svolgono numerose manifestazioni come mercatini dell'antiquariato, spettacoli di saltimbanchi, sfilate anche notevoli alle quali hanno partecipato in vesti di madrine personaggi televisivi come Marisa Laurito e Flavia Vento, spettacoli comici (Antonio Albanese, Serena Dandini, Paolo Rossi, Raul Cremona, Paolo Hendel, Dado), teatrini vari e circhi famosi come quello di Moira Orfei.
Nella città si sono svolti anche concerti di cantanti famosi come Vasco Rossi (4 agosto 1989), Gigi D'Alessio, 883, Marina Rei, 24 Grana, Giuliano Palma & the Bluebeaters, Après la Classe, Banco del Mutuo Soccorso.
Per due anni consecutivi, 2004 e 2005, Alba Adriatica è stata anche la sede della finale del concorso "Il più bello d'Italia".
La città organizza la manifestazione culturale "Libri sotto l'ombrellone" negli chalet balneari con l'intervento di noti scrittori.
Nel 2005 c'è stata fra gli altri Melissa P, e il 23 luglio 2006 è intervenuto Magdi Allam, che ha anche presentato il suo nuovo libro.
Nell'inverno 2007 la cittadina ospita un incontro con il celebre giornalista Marco Travaglio.
La più celebre manifestazione di Alba è probabilmente il carnevale estivo, che si svolge ogni anno dal 2001 nella prima metà di agosto.
Nell'edizione del 2006 si è svolto il 7 agosto.
Nell'edizione del 2007 si è svolto il 06 agosto.
Sport.
Il 9 luglio 2002 si è conclusa qui una tappa del Giro d'Italia, nella versione femminile, vinta da Regina Stryker.
Vengono organizzati inoltre ogni anno tornei estivi in spiaggia di risonanza nazionale, quali beach volley, beach soccer ed il master finale del campionato italiano di beach rugby.
La squadra di calcio locale, ASD Alba Adriatica, milita nel Campionato Regionale di Eccellenza.
Dopo il periodo di massimo splendore con due terzi posti consecutivi nel 1996 e nel 1997, un quinto posto nel 1998 e una retrocessione in Promozione nel 1999, la compagine albense è tornata nella massima serie regionale nel 2003, senza risultati eclatanti ed una salvezza ai play-out del 2006 contro l'Ortona, rivincita storica nei confronti di una delle compagini che dieci anni prima, insieme al Celano, avevano sottratto all'Alba Adriatica un campionato vinto a pari merito.
Di notevole importanza è anche lAlba Adriatica Basket che milita nel campionato di serie C1, reduce da due apparizioni consecutive nei play-off per l'accesso alla serie B2.
Il 28 dicembre 2007, la squadra ha raggiunto un traguardo storico: nel concentramento di Roma si è guadagnata l'accesso alla finalissima di Coppa Italia di serie C1 in programma il 19 marzo 2008 al PalaLido di Milano contro gli emiliani del Budrio.
Purtroppo per la compagine bianconera la coppa è andata all'E'Vita Budrio che ha battuto l'Alba Basket per 72 a 64.
</doc> 
<doc id="370" url="http://it.wikipedia.org/wiki/Asti">
Asti.
Asti (Ast in piemontese) è un comune del Piemonte di 74.367 abitanti, capoluogo della provincia di Asti.
"Municipium" romano noto con il nome di Hasta Pompeia o semplicemente Hasta, fu sede di un ducato longobardo della Neustria.
Libero comune nel Medioevo, con diritto di "battere moneta", fu uno dei più importanti centri commerciali tra XII e XIII secolo, i suoi mercanti svilupparono il commercio ed il credito in tutta Europa.
È conosciuta in tutto il mondo per i suoi vini, in particolare l'Asti spumante ed ogni anno, a settembre, vi si tiene uno dei concorsi enologici più importanti d'Italia, denominato la Douja d'Or.
Celebre è anche il suo Palio storico, festa tra le più antiche d'Italia, che si svolge a settembre e culmina con una corsa di cavalli montati "a pelo" (senza sella).
Geografia.
Asti si trova circa 60 chilometri ad est di Torino, nella valle del fiume Tanaro il quale, dopo aver ricevuto gli affluenti Borbore, Valbrenta e Versa, la delimita a sud.
È al centro delle colline del Monferrato in una posizione favorevole quasi nel cuore della regione.
Clima.
Tutto il territorio astigiano si trova ad avere un clima particolare, protetto com'è dai rilievi da influenze sia mediterranee che atlantiche.
Dai dati disponibili riguardanti la provincia, si rileva un aumento delle precipitazioni procedendo dal nord al sud e con l'aumentare dell'altitudine.
La media calcolata negli ultimi trent'anni rivela che ad Asti cadono 667 mm di pioggia annui, contro una media nazionale di 970 mm e di 760 mm per la Pianura Padana.
Il clima è caratterizzato da due periodi piovosi e due con minime precipitazioni.
I massimi si verificano nel mese di aprile e novembre, con valori generalmente superiori in questo ultimo mese; il minimo assoluto è registrabile in gennaio, seguito da agosto ed in alcuni anni da luglio.
L'inverno è caratterizzato da scarse precipitazioni.
La temperatura media generale annuale dell'ultimo ventennio è 12,7°C con temperatura media mensile massima registrata nel mese di luglio mentre la minima si registra in gennaio con 0,95°C.
L'umidità media generale decennale in Asti è di 52,5 con minima del 42 in luglio, massima in gennaio con il 61.
Origini.
Asti fu fondata dai Romani (con il nome di Hasta Pompeia), anche se sono state trovate tracce di un precedente villaggio celtico-ligure.
Alcune sezioni delle antiche mura sono ancora presenti nella parte settentrionale della città e durante il ventesimo secolo dei lavori di scavo hanno rivelato un'altra sezione delle mura romane nel centro della città.
Medioevo.
Durante il Medioevo, Asti è stata un importante centro di scambi commerciali e bancari.
È questo il periodo più felice per la città, che si abbellisce di numerose torri e caseforti e vede estendere il proprio potere su numerose città e paesi, come Bra, Villanova, Fossano, Nizza Monferrato, Ceva e Garessio.
Il 28 marzo 1095 le fu concesso lo stato di comune indipendente dal Sacro Romano Impero.
Casanieri.
Nel periodo comunale, data la grande ricchezza della città, si era sviluppata la classe mercantile.
Nacquero infatti proprio in quel periodo le "casane", istituti di credito su pegno.
Praticamente i Casanieri prestavano somme di denaro, facendosi consegnare in garanzia terre e castelli.
I mercanti astesi operavano in tutta Europa.
Famiglie nobiliari.
Nel Medioevo le famiglie nobili si scontrarono spesso tra loro a causa della lotta tra guelfi e ghibellini.
I Roero ed i Pelletta erano addirittura divisi internamente.
Nel 1339 Asti passò ai Monferrato, quindi ai Visconti e nel 1387 agli Orleans.
L'area nord-occidentale della città, tra il centro e la cattedrale, è molto ricca di case di mercanti medievali e di palazzi, molti dei quali dotati di torri monumentali.
Asti era nota come la città delle cento torri (sebbene il numero totale fosse di 120), molte delle quali sono ancora presenti tutt'oggi all'interno della cinta muraria.
Età moderna.
Nel 1574 venne infine occupata dai Savoia.
Dal 1800 al 1805 fu capoluogo del dipartimento francese del Tanaro.
Età contemporanea.
Nel 1797 Asti fu teatro di una grande rivolta, passata alla storia con il nome di "Rivoluzione Astese".
Il 22 luglio ci fu una sommossa per la scarsità di grano ed il 28 venne proclamata la repubblica da Secondo Arò, Felice Berruti, Gian Secondo Berruti e Gioachino Testa.
Il 30 le truppe realiste, appoggiate da contadini sandamianesi, rioccuparono la città e il 2 agosto fucilarono gli insorti.
Nel 1935 Asti divenne capoluogo di provincia, staccandosi dalla provincia di Alessandria.
Il 4 settembre del 1948 la città subì gravissimi danni e svariate vittime a causa dello straripamento del Borbore e del Tanaro; una nuova alluvione devastò buona parte della città il 6 novembre del 1994.
Araldica.
Con atto ufficiale del 5 luglio 1896, il regno d'Italia riconobbe al Comune di Asti il suo stemma civico.
Lo scudo è composto da una croce bianca in campo rosso.
Allo stemma è sovrapposta la "corona comitale", cimata da 16 perle di cui 9 visibili.
Allo scudo sono accostati "due rami di palma, decussati sotto la punta e legati di rosso".
Il cartiglio sottostante riporta il motto latino: ASTE NITET MUNDO SANCTO CUSTODE SECUNDO, ovvero: "Asti rifulge nel mondo per merito del suo custode San Secondo".
Patrimonio architettonico.
Asti è, dopo Torino e insieme a Vercelli, una delle principali città d'arte del Piemonte in quanto custode di un ricco patrimonio artistico ed architettonico.
La città in particolare presenta il più vasto patrimonio architettonico basso-medievale della regione, a memoria di quello che fu il più potente comune piemontese.
Numerose sono le torri, le case-forti, le chiese, domus e palazzi.
Del periodo romano, sono ancora presenti, la Torre Rossa, probabile vestigia della porta occidentale della cinta romana, la domus di Via Varrone e i resti dell'Anfiteatro.
Del periodo romanico di notevole interesse sono le cripte di Sant'Anastasio, San Secondo e San Giovanni.
Nella zona orientale della città è possibile ammirare il complesso di San Pietro in Consavia, sede nel medioevo del priorato gerosolimitano di Lombardia.
Del Periodo basso-medievale ricordiamo la Cattedrale di Santa Maria Assunta, considerata la più importante cattedrale gotica del Piemonte, la Collegiata di San Secondo, dove sono custodite le reliquie del Santo Patrono, la Chiesa parrocchiale di Viatosto, la Chiesa di Santa Maria Nuova e la chiesa della Madonna del Portone, che conserva al suo interno la porta medievale di San Marco.
Tra i principali edifici medievali, torri e case-forti medievali sono da citare Palazzo Catena, Palazzo Zoya, il Palazzo del Podestà o del Comune, la Torre Asinari, la Torre Comentina, la Torre e il Palazzo Gazzelli, la Torre De Regibus, la Torre Guttuari, la Torre e i Palazzi Natta, la Torre Quartero, la Torre Solaro, la Torre civica (Torre Troyana).
Inoltre nella zona nord occidentale della città è possibile ammirare un tratto delle antiche mura utilizzate per la difesa in epoca medioevale.
Del periodo rinascimentale purtroppo rimangono poche testimonianze architettoniche.
La più importante è sicuramente Palazzo Malabaila, il quale nel Cinquecento ospitò Luigi XII durante un suo soggiorno in città.
Del periodo barocco sono molti i palazzi e le chiese presenti ad Asti grazie anche al notevole impulso dato dalla presenza dell'architetto Benedetto Alfieri.
Ricordiamo la Chiesa di Santa Caterina, la Chiesa di San Paolo, la Chiesa di San Martino, la Chiesa di San Silvestro, la Chiesa di San Rocco, la Chiesa Confraternita della SS.Trinità e Sant'Evasio, la Chiesa della Consolata e l'annesso monastero cistercense.
Tra i palazzi barocchi più importanti Palazzo Ottolenghi, il Palazzo Civico, Palazzo Mazzetti, Palazzo Verasis-Asinari ed inoltre la Chiesa ex Confraternita di San Michele e la ex Chiesa di San Giuseppe.
I Borghi e Rioni della città.
La città di Asti è suddivisa in 14 "territori" che si rifanno alle competenze parrocchiali del 31 dicembre 1978.
Vengono definiti "Rioni", i quartieri all'interno della prima cerchia delle antiche mura Duecentesche detta "dei nobili" e "Borghi", le circoscrizioni comprese in origine all'interno della seconda cerchia di mura Trecentesche detta "dei borghigiani".
Queste 14 entità, ognuna con un proprio statuto ed ordinamento, partecipano alla vita sociale e religiosa della città che culmina nei festeggiamenti patronali di san Secondo e con la corsa dell'antico Palio.
Con lo sviluppo urbanistico della città, alcune parrocchie periferiche, nell'ultimo ventennio si sono allargate e frazionate.
Ecco di seguito i Rioni ed i Borghi della città con le suddivisioni parrocchiali.
Dialetto.
Ad Asti e in provincia si parla un dialetto particolare della lingua piemontese.
Una particolarità di questo dialetto è, per esempio, l'uso dell'articolo o (pronuncia "u") al posto del piemontese comune "ël" davanti ad alcuni sostantivi: o ciap (il coccio), o dimòni (il demonio).
Tradizioni e folclore.
Nella prima settimana di maggio si tengono i festeggiamenti per il santo patrono San Secondo, dopo i fuochi artificiali del primo lunedì di maggio, il giorno seguente avviene la celebrazione liturgica con l'offerta del Palio.
Infine il mercoledì seguente, si tiene per tutto il centro storico della città la millenaria "fiera carolingia", che la tradizione fa risalire ad una concessione di Carlo Magno.
In autunno il "settembre astigiano" è caratterizzato nella seconda settimana di settembre dalla Douja d'Or ed il Festival delle sagre astigiane (Sagra delle Sagre), per terminare con le manifestazioni del Palio di Asti nella terza settimana di settembre, culminanti la domenica con l'antica corsa dei cavalli.
Personalità legate ad Asti.
La città vanta di aver dato i natali a Vittorio Alfieri (1749-1803), poeta e trageda, sicuramente una delle personalità italiane più importanti del Settecento, fonte d'ispirazione letteraria ed umanistica nei secoli seguenti.
Sempre nel campo letterario, ricordiamo Antonio Astesano (1412-1463), scrittore e poeta Quattrocentesco,segretario di Carlo, duca d'Orleans, la sua opera in latino è paragonata in alcune pagine ai versi di Ovidio e Poliziano, Giovan Giorgio Alione, scrittore cinquecentesco tra i più importanti del periodo, le sue opere, sono un importante documento linguistico delle antiche parlate piemontesi.
Nel campo delle arti visive ricordiamo i pittori Gandolfino da Roreto, attivo tra Cinquecento e Seicento, Gian Carlo Aliberti importante affrescatore barocco e Giuseppe Maria Bonzanigo (1745-1820), scultore ed ebanista alla corte dei Savoia.
Sono astigiani anche gli scienziati Leonardo Botallo (1519-1588), medico alla corte reale di Francia per un venticinquennio circa, dal 1560 al 1585 e Carlo Alberto Castigliano (1847-1884), autore di alcuni studi sui principi dell'elasticità.
In oltre, è doveroso ricordare Benedetto Alfieri (1700-1767), figlio dell'astigiano Alessandro Alfieri Bianco, sindaco di Asti e principale ideatore del riassetto urbano della città nel XVIII secolo.
Tra gli uomini politici ricordiamo Isacco Artom (1829-1900),diplomatico, uomo politico, senatore, fu segretario di Camillo Benso conte di Cavour, e Giovanni Giuseppe Goria (1943-1994), Presidente del Consiglio e ministro della repubblica italiana.
Tra gli sportivi, di fama nazionale il ciclista Giovanni Gerbi detto "il Diavolo Rosso" (1885-1954), il calciatore Vincenzo (Cesin) Bosia, portiere del Torino e della Nazionale e attualmente il calciatore Matteo Paro.
Nel campo dello spettacolo spicca la figura del cantautore Paolo Conte (n.1937) e del poliedrico Giorgio Faletti (1950-), scrittore, comico e attore.
Asti possiede inoltre una buona tradizione fumettistica, testimoniata da disegnatori come, Gino Vercelli, Elena Pianta e Sergio Ponchione.
Economia.
In Asti trovano luogo due importanti industrie: la Saclà (alimenti) e la Tubosider (materiali metallici per infrastrutture).
Trasporti e mobilità urbana.
Asti si trova al crocevia dei principali collegamenti tra la Liguria ed il Nord Europa.
Vini.
Asti e le sue colline sono famosi in tutto il mondo per i vini dolci: il maggior vitigno è il Moscato Bianco o Moscato di Canelli, da cui si ottiene uno spumante, un passito ed una qualità "tranquilla" (o ferma).
Da questo deriva l'Asti o Asti spumante, importante vino DOCG da fine pasto.
Da non dimenticare la produzione di Malvasia nera, in particolare la Malvasia di Casorzo e di Castelnuovo Don Bosco e di Schierano, le cui uve danno vini rosati e dolci.
Inoltre, degno di menzione è il vitigno di Brachetto dell'alto Monferrato e della zona di Acqui Terme.
Per quel che riguarda i vini rossi, sicuramente il Barbera è la produzione più diffusa sul territorio.
Un importante vino rosso assai pregiato è il Ruché di Castagnole Monferrato.
Seguono il Dolcetto, il Grignolino, la Freisa ed il Ruchè.
Fra i bianchi da pasto, la produzione di Cortese, specialmente nell'alto Monferrato, è prevalente.
Da ricordare che nell'Astigiano è nata nel 1999 la prima strada del vino piemontese, la Strada Astesana.
Si sviluppa con otto percorsi, attraversando 52 comuni della provincia di Asti e di parte delle Langhe.
Verdure.
La grande produzione e varietà di ortaggi ha la sua più alta espressione nella Piatti tipici.
L'autunno e l'inverno sono le stagioni "principe" della cucina astigiana e piemontese.
Sport.
Il 28 maggio 2003 la 17^ tappa del Giro d'Italia 2003 si è conclusa ad Asti con la vittoria di Alessandro Petacchi.
</doc> 
<doc id="373" url="http://it.wikipedia.org/wiki/Azoto">
Azoto.
L'azoto è l'elemento chimico di numero atomico 7.
Il suo simbolo è N (dal latino Nitrogenum).
L'azoto è costituente fondamentale delle molecole organiche più importanti dal punto di vista biochimico (DNA, proteine, vitamine), oltre che di composti inorganici estremamente diffusi e importanti come l'ammoniaca e l'acido nitrico.
L'azoto molecolare (N2, composto di due atomi di azoto) è un gas incolore, inodore, insapore e inerte che costituisce il 78% dell'atmosfera terrestre (è il gas più diffuso nell'aria).
Cenni Storici.
Daniel Rutherford, un allievo di Black, è considerato lo scopritore dell'azoto, nonostante esso sia stato contemporaneamente scoperto da Pristley, Scheele e Cavendish.
Black, scopritore dell'aria fissa (anidride carbonica), aveva osservato che bruciando una sostanza "carboniosa" in un recipiente chiuso e assorbendo l'anidride carbonica che si sviluppa con potassa caustica (KOH), permane un residuo gassoso.
Rutherford studiò questo gas nel 1772, notò che non mantiene la combustione e la respirazione, che contrariamente all'anidride carbonica non viene assorbito da sostanze caustiche, ma non lo riconobbe come una distinta specie chimica e lo considerò come aria atmosferica saturata con flogisto.
Fu Lavoisier a riconoscere che l'aria è una miscela di un gas attivo, che cioè mantiene la combustione e la respirazione (l'ossigeno) e un gas inattivo (l'azoto).
Azoto deriva dal francese azotè, voce formulata dallo stesso Lavoiser che significa "privo di vita" (dal greco ζωή, zoè, "vita", preceduto dall'alfa privativo, e quindi "privo di vita").
Fu parallelamente adottata la denominazione nitrogène (generatore di nitron), proposta da Chaptal in seguito alla scoperta che l'acido nitrico e i nitrati contengono azoto; da questo nome deriva il simbolo N. Nella lingua inglese si è conservata la denominazione nitrogen, mentre in tedesco viene chiamato stickstoff.
Abbondanza e disponibilità.
L'azoto è il quinto elemento più abbondante nell'universo, il 19° sulla crosta terrestre, di cui costituisce lo 0.03% e il quarto nel corpo umano, di cui costituisce il 3%.
Sotto forma di molecola diatomica, N2, è il costituente principale dell'atmosfera (78.08% in volume, nell'atmosfera di Marte costituisce il 2.6% in volume).
È poi contenuto in depositi minerali come nitrato, soprattutto NaNO3 (salnitro del Cile, derivato del guano), ma anche KNO3, Ca(NO3)2 e Mg(NO3)2; questi sali, tutti di derivazione biologica, sono solubili in acqua e giacimenti si trovano solo in zone particolarmente aride.
È inoltre presente in tutti gli organismi viventi in numerosissime molecole quali DNA, proteine, ATP, etc.
, e dunque anche nei residui fossili, in particolare il carbone contiene di norma quantità significative di ammoniaca (NH3) e di N2.
L'azoto è contenuto, come ione ammonio, nei minerali rari buddingtonite e tobelite.
Ancora più rari sono i nitruri osbornite, carlbergite, roaldite, nierite e sinoite rinvenuti in meteoriti e il siderazoto di origine vulcanica (Vesuvio).
Chimica Nucleare.
La massa atomica relativa dell'azoto è 14.0067, sono noti due isotopi stabili 14N (99.63%) e 15N (0.37%), sono noti anche gli isotopi radioattivi con tempo di dimezzamento brevissimo, 12N, 13N, 16N, 17N, 18N, 19N, 20N, 21N, 22N, 23N e 24N.
L'azoto è l'elemento chimico di numero atomico 7.
Il suo simbolo è N. L'azoto è costituente fondamentale delle molecole organiche più importanti dal punto di vista biochimico (DNA, proteine, vitamine), oltre che di composti inorganici estremamente diffusi e importanti come l'ammoniaca e l'acido nitrico.
L'azoto molecolare (N2, composto di due atomi di azoto) è un gas incolore, inodore, insapore e inerte che costituisce il 78% dell'atmosfera terrestre.
Reazioni nucleari.
Ernest Rutherford nel 1919 osservò la prima transmutazione realizzata in laboratorio.
Egli fece passare le particelle alfa generate da un radionuclide naturale attraverso una camera contenente atomi di azoto.
Scoprì che veniva prodotta un'altra radiazione, più penetrante.
Egli dimostrò che questa nuova radiazione consisteva di protoni di alta energia e concluse che questo era il risultato della conversione dei nuclei di azoto in nuclei di ossigeno.
Rutherford ipotizzò che la cattura di una particella alfa da parte del nucleo dell'azoto produce un nucleo eccitato di fluoro-18, che a sua volta emette un protone formando nuclidi di ossigeno-17, un isotopo raro ma stabile Nell'atmosfera, per effetto dei raggi cosmici, avviene la seguente reazione: Questo processo è all'origine del nuclide carbonio-14.
Poiché il carbonio-14 viene largamente impiegato come tracciante, lo si produce artificialmente sfruttando la stessa reazione.
Se i neutroni hanno energia molto elevata la reazione può decorrere in modo differente dando luogo a trizio: Impiegando neutroni termici e quindi di minor energia rispetto a quelli dei raggi cosmici si ha invece: I raggi γ emessi hanno frequenza caratteristica (intorno a ΔE/h) e poiché la maggioranza degli esplosivi di più largo impiego contiene quantità importanti di azoto (p.e. tritolo 18.5%, nitroglicerina 18.5%, ciclonite o T4 37.8%, PETN 17.7%, tetryl 24.4%), questo fatto permette di sfruttare tale reazione nei rilevatori di esplosivi negli I nuclidi dell'azoto giocano un ruolo importante nel ciclo del carbonio-azoto, una serie di reazioni nucleari che avviene nelle stelle della sequenza principale quando vi è una sufficiente quantità di 12C.
Nella nostra stella non vi è ancora una temperatura abbastanza elevata da produrre una sufficiente quantità di 12C perché questo ciclo sia competitivo nei confronti del ciclo protone-protone (vedi idrogeno).
Separazione isotopica.
L'arricchimento isotopico di 15N viene solitamente eseguito per scambio chimico, anche se recentemente sono stati messi a punto promettenti metodi cromatografici che sfruttano polimeri criptanti.
Il sistema più efficiente e dunque più usato, si basa sul seguente equilibrio bifasico: 15NO(g) + 14NO3-(aq) &#8644; 14NO(g) + 15NO3-(aq)       K = 1.055 grazie al quale si riescono a ottenere concentrazioni di 15N superiori al 99.5%.
Altre reazioni che sono state impiegate per l'arricchimento sono: 15NH3(g) + 14NH4+(aq) &#8644; 14NH3(g) + 14NH4+(aq) 15NO(g) + 14NO2(g) &#8644; 14NO(g) + 15NO2(g) Anche la distillazione frazionata di NO è un altro buon metodo per l'arricchimento dell'isotopo 15N.
Il prodotto finale conterrà anche una significativa concentrazione dell'isotopomero 15N18O, fonte utile del più pesante isotopo stabile dell'ossigeno.
L'acido nitrico, l'ammoniaca, i sali di ammonio, l'azoto molecolare, gli ossidi NO e NO2, sono disponibili in commercio con diversi gradi di arricchimento dell'isotopo 15N; da questi si possono ottenere i traccianti impiegati in numerosi ambiti di ricerca, molti dei quali sfruttano le tecniche di risonanza magnetica nucleare.
Spettroscopia di risonanza magnetica nucleare.
Entrambi gli isotopi stabili dell'azoto (14N e 15N) hanno spin nucleare e possono dunque essere sfruttati nelle tecniche di RMN.
La sensibilità con cui può essere rivelato 14N è di circa un millesimo rispetto a quella di 1H, ma superiore di circa 5 volte rispetto a quella di 13C.
Per 15N è notevolmente inferiore sia a 1H che a 13C.
14N ha inoltre un momento di quadrupolo nucleare che comporta l'allargamento delle linee, un inconveniente che può indurre in taluni casi a preferire 15N nonostante la scarsa abbondanza e la minore sensibilità.
Gli studi NMR dei nuclidi di azoto hanno ormai acquisito notevole importanza e versatilità, il loro impiego spazia dall'indagine strutturale a quella sui meccanismi di reazione, dal riconoscimento di nuove specie allo studio della natura dei legami di specie contenenti azoto.
Caratteristiche atomiche.
L'azoto è il primo elemento del 15° gruppo della tavola periodica.
L'atomo di azoto ha 5 elettroni nel guscio di valenza, lo stato elettronico fondamentale è 4S.
L'energia di 1° ionizzazione ha un valore particolarmente elevato, contrariamente a quanto si potrebbe prevedere dall'andamento periodico è maggiore del valore per l'ossigeno.
Anche l'affinità elettronica assume un valore che devia, in questo caso in maniera molto più marcata, dalla periodicità della proprietà, presentando addirittura un valore negativo.
Questi dati si ripresentano per tutti gli elementi del gruppo, anche se in misura più sfumata man mano che aumenta il numero atomico e possono essere giustificati, nell'ambito del modello orbitalico, considerando che gli elettroni nello stato fondamentale dell'atomo di azoto si dispongono riempiendo per metà il guscio p. Tale disposizione, con un solo elettrone per ogni orbitale p minimizza le repulsioni interelettroniche e rende relativamente stabile l'atomo rispetto sia alla perdita che al guadagno di un elettrone.
Per quanto riguarda invece l'elettronegatività e il raggio atomico i valori rispettano bene la regolarità dell'andamento periodico.
L'azoto atomico può essere prodotto da N2, a bassa pressione, con scariche elettriche.
Ha un tempo di vita relativamente lungo perché la ricombinazione ha ordine di reazione 3 M può essere sia l'azoto atomico che quello molecolare.
La costante di velocità a 298K è 1.25×10-32 cm6molecole-2s-1.
La ricombinazione dev'essere necessariamente del 3° ordine per via dell'elevata esotermicità della reazione, è indispensabile che una terza specie chimica assorba l'energia sviluppata, altrimenti il sistema dissocierebbe nuovamente.
Come è facile immaginare l'azoto atomico è estremamente reattivo, per esempio: È stata preparata la specie N@C60 in cui l'atomo di azoto è incapsulato nel fullerene C60 Allotropi.
L'unico allotropo rilevato in natura è la molecola diatomica N2, che viene di norma chiamato semplicemente azoto o più formalmente diazoto.
Dal 1890 è nota la specie chimica N3-, chiamato ione azoturo, tende a formare composti esplosivi con metalli: gli azoturi di piombo, mercurio e bario, per esempio, vengono impiegati nelle capsule di detonazione.
Recentemente è stata riportata la sintesi della specie N5+ in ambiente superacido.
Nonostante appaia piuttosto rischioso, il prossimo passo potrebbe essere la combinazione di N3- e N5+ per preparare un "sale" che contenga solo azoto.
Sarebbe sorprendente scoprire che una tale forma allotropica dell'azoto sia stabile.
È stata inoltre proposta la possibile esistenza di cluster di atomi di azoto simili ai fullereni sulla base di calcoli quantomeccanici, che risulta però difficoltoso verificare sperimentalmente.
Metodi di preparazione.
In laboratorio l'azoto si può ottenere sottraendo ossigeno all'aria facendola passare attraverso fili di rame al calor rosso; si può anche, e questa è un'area di ricerca in forte crescita, separare azoto e ossigeno sfruttando membrane permeabili all'ossigeno ma non all'azoto.
Un altro metodo di preparazione è la decomposizione termica di alcuni sali che lo contengono, per esempio: Se lo si vuole ottenere a maggior grado di purezza si sfrutta la decomposizione termica di un azoturo di un metallo alcalino o alcalino terroso: Nell'industria viene invece esclusivamente ottenuto dalla distillazione frazionata dell'aria liquida.
Di norma l'azoto che ne risulta contiene impurezze in ppm, soprattutto Ar e O2, in misura più o meno significativa a seconda dei metodi impiegati e della qualità dell'impianto di produzione; le moderne colonne di frazionamento garantiscono purezze superiori al 99,9995%, dato che soddisfa la massima parte delle necessità.
Tra i metodi di purificazione (tesi a ridurre il tenore di ossigeno) resi oggi obsoleti dal miglioramento delle colonne di frazionamento si annoveravano: Elettroniche.
Sia la configurazione elettronica MO, che le teorie elementari della valenza sono concordi nel ritenere l'ordine di legame del diazoto uguale a 3.
Ciò è coerente con gli elevati valori dell'energia di dissociazione e della costante vibrazionale.
Spettro UPS.
Il primo picco che si osserva nello spettro fotoelettronico UPS He I, quello a 15.59eV, porta a N2+ (2Σg+) strappando un elettrone dall'orbitale σg2p.
Mostra una struttura vibrazionale molto modesta, vi è solo un debole picco secondario distanziato dal primo di circa 0.267eV, quindi la costante vibrazionale di N2+ (2Σg+) è 1906.87 N m-1.
È un valore inferiore a quello di N2 ma ancora elevato, sintomo del fatto che il contributo legante dell'orbitale σg2p è scarso.
Il secondo picco, che porta a N2+ (2Πu), presenta invece una struttura vibrazionale molto marcata.
Si può notare che il picco più intenso della serie è quello del primo stato vibrazionale eccitato, ciò significa che la distanza di legame in N2+ (2Πu) è sensibilmente superiore a quella di N2 (1Σg+).
L'espulsione di un elettrone πu2p comporta quindi un importante indebolimento del legame, come si può anche dedurre dalla separazione dei livelli vibrazionali di N2+ (2Πu) che è di circa 0.224eV, con una costante vibrazionale che questa volta diminuisce decisamente (1351.46 N m-1).
L'ultimo picco che si può osservare in UPS è a 18.75eV, porta a N2+ (2Σu+), la struttura vibrazionale è simile a quella del primo picco, questa volta la separazione dei livelli vibrazionali è 0.296eV e quindi la costante vibrazionale uguale a 2356.35 N m-1.
È un valore superiore a quello di N2 (1Σg+) e infatti l'elettrone espulso proviene da un orbitale debolmente antilegante (σu*2s).
Spettroscopiche.
Il piccolo valore della costante al 1° ordine della correzione centrifuga e l'elevata costante vibrazionale sono indici di una notevole rigidità della molecola e sono coerenti con l'elevata energia di legame e con l'ordine di legame uguale a 3.
Mentre lo spettro rotazionale Raman della molecola 14N15N, di simmetria C∞v, presenta intensità concordi con quanto ci si aspetterebbe dalla distribuzione di Boltzmann, la molecola 14N2, di simmetria D∞h, mostra le tipiche alternanze (in questo caso I = 1 quindi Jdispari: Jpari = 1: 2) dovute alla statistica nucleare che possono essere interpretate solo alla luce del principio di Pauli.
Stato solido.
Sono state osservate sei fasi solide dell'azoto, denominate alfa, beta, gamma, delta, epsilon e zeta.
A pressioni inferiori a 3500bar esistono solo le fasi alfa e beta.
La temperatura di transizione tra le due fasi alla pressione di 1 bar è 36.61K.
La fase alfa, quella che esiste a minor temperatura, ha un reticolo cubico a facce centrate (a=5.660Å), mentre la fase beta un reticolo esagonale(a=4.036Å e c=6.630Å).
La fase gamma ha un reticolo tetragonale a corpo centrato.
Le altre fasi sono stabili solo a pressioni superiori a 20000bar.
Sopra l'elevatissima pressione di 1.5Mbar vi è una fase semiconduttrice.
Studi strutturali accurati non sono ancora stati eseguiti, ma da misure spettroscopiche si può dedurre che non siano più presenti molecole N2.
È possibile che nel nucleo di Giove vi sia azoto in questa forma.
Reattività di N2.
La molecola N2 è incolore, inodore e insapore.
Presenta un'eccezionale inerzia chimica, dovuta principalmente alla elevata energia di legame, alla scarsa polarizzabilità e all'assenza di momento dipolare.
Le uniche reazioni note di N2 a temperatura ambiente sono: si tratta però di una reazione lenta 2.
La coordinazione di alcuni complessi metallici: Nel primo caso la molecola di diazoto non viene particolarmente influenzata dalla coordinazione, mentre nei complessi con gli elementi del 6° gruppo viene attivata nei confronti di forti elettrofili e forti nucleofili.
A temperature elevate N2 mostra una reattività maggiore combinandosi direttamente con berillio, magnesio, calcio, stronzio, bario, torio, uranio, alluminio, scandio, titanio, vanadio, cromo, manganese, ittrio, zirconio, afnio, molibdeno, tungsteno, torio, uranio, plutonio e tutti i lantanoidi con formazione dei rispettivi nitruri.
Scaldando il coke all'incendescenza in atmosfera di azoto si ha la sintesi di cianogeno, (CN)2.
La reazione che più è stata studiata per via dell'enorme interesse pratico è la sintesi dell'ammoniaca secondo il processo Haber-Bosch: Si esegue a temperature comprese tra 400° e 600° C, a pressioni comprese tra 150 e 1000atm, con catalizzatore a base di ossidi di ferro.
La grande importanza di questa reazione deriva dal fatto che tutto l'azoto impiegato nell'industria chimica per la preparazione di numerosissimi composti viene tutto dall'ammoniaca.
L'impatto del processo Haber a livello sociale, economico, militare e politico nel corso del novecento è stato notevolissimo.
Ogni anno circa 50 milioni di tonnellate di azoto vengono convertiti in ammoniaca.
Prima della messa a punto del processo Haber uno dei metodi utilizzati per la fissazione dell'azoto era la reazione con carburo di calcio per dare calcio cianammide: La reazione avviene intorno ai 1000°C.
Ma il primo metodo industriale per la fissazione dell'azoto, proposto dall'inglese Crookes e poi migliorato dai norvegesi Birkeland e Eyde, era basato sull'ossidazione da parte dell'ossigeno: Data l'elevata endotermicità della reazione, nel metodo Birkeland-Eyde si operava ad elevata temperatura insufflando aria su un arco elettrico di forma circolare.
Questa reazione è responsabile ogni anno della conversione di circa 30 milioni di azoto in monossido e biossido; 20 milioni di tonnellate sono prodotte nelle combustioni, soprattutto nei motori a scoppio delle automobili, mentre circa 10 milioni di tonnellate a causa dei fulmini.
Questo fenomeno influisce notevolmente sulla chimica dell'atmosfera.
Nella troposfera gli ossidi di azoto catalizzano la formazione di ozono secondo il seguente ciclo: Sia l'ozono che il biossido di azoto sono dannosi per gli animali attaccando la mucosa respiratoria.
Nella stratosfera invece, gli ossidi di azoto possono distruggere lo strato di ozono necessario per l'assorbimento della radiazione UV di alta frequenza: L'apparente comportamento contraddittorio è determinato dal fatto che la concentrazione di ozono e ossigeno atomico nella stratosfera è molto superiore rispetto alla troposfera.
Gli ossidi di azoto sono inoltre tra i maggiori responsabili dell'elevata acidità delle piogge in alcune aree particolarmente sottoposte a inquinamento atmosferico.
Infatti il biossido reagisce con l'acqua formando acido nitrico: Piogge troppo acide, oltre a rovinare i monumenti costruiti con rocce calcaree, possono creare non pochi problemi alle piante aumentando l'acidità dei terreni e di conseguenza la solubilità di alcuni ioni metallici, quali per esempio Al3+, che se assimilati indeboliscono la pianta compromettendone la crescita e in alcuni casi la sopravvivenza.
Considerazioni generali sulla chimica dell'azoto.
L'azoto è un tipico non-metallo.
È uno dei pochi elementi per cui la regola dell'ottetto è valida con poche eccezioni.
La sua chimica è quasi esclusivamente covalente, l'anione N3- è fortemente polarizzabile e può essere individuato come tale solo nei nitruri dei metalli alcalini e alcalino terrosi.
Stereochimica.
L'azoto forma legami con tutti gli elementi della tavola periodica a eccezione dei gas nobili più leggeri (He, Ne e Ar).
Nella tabella a fianco sono riportate le numerose stereochimiche che può adottare.
Legami a idrogeno.
L'azoto è tra gli atomi più elettronegativi e quindi, così come l'ossigeno e il fluoro, è in grado di partecipare alla formazione di legami a idrogeno agendo sia da donatore di protoni che come accettore.
La lunghezza tipica dei legami a idrogeno N-H··N si aggira intorno ai 3.0Å.
Legami di questo tipo sono responsabili dell'elevato punto di ebollizione dell'ammoniaca se paragonato a quello degli altri idruri degli elementi del 15° gruppo della tavola periodica.
Questo costituisce un esempio classico degli effetti del legame a idrogeno.
Legami a idrogeno in cui sono coinvolti atomi di azoto giocano un ruolo fondamentale nell'accoppiamento dei nucleotidi nella struttura del DNA, tenendo "incollati" i due filamenti che formano la doppia elica.
Chimica redox in soluzione acquosa.
Nonostante non abbiano significato fisico i numeri di ossidazione sono spesso impiegati, soprattutto in ambito didattico per razionalizzare la chimica degli elementi e per bilanciare le reazioni redox.
L'azoto in questo senso è uno degli elementi che presenta la maggior varietà, adottando tutti i valori da -3 a +5.
Uno strumento efficace per visualizzare le stabilità termodinamiche relative dei diversi stati di ossidazione in soluzione acquosa può essere fornita da un diagramma di Frost: Specie chimiche che hanno elevata stabilità termodinamica rispetto a numerose reazioni e che dunque sono in grado di favorire spesso le reazioni che le vedono come prodotti, vengono talvolta chiamate pozzi termodinamici.
Fra queste si possono annoverare CO2, H2O, NaCl e appunto N2.
Questa caratteristica dell'azoto molecolare è l'aspetto più evidente del diagramma.
È però necessario osservare che la formazione di N2 è cineticamente sfavorita e quasi sempre la riduzione di nitrati e nitriti si ferma a NO2 o NO, talvolta anche procedere fino a NH4+.
Si può notare che la chimica redox dei composti dell'azoto è significativamente influenzata dal pH, in particolare nitrati e nitriti, che a pH bassi sono forti ossidanti, perdono quasi totalmente il loro potere ossidante in ambiente alcalino.
Viene di seguito riportata una tabella che raccoglie i potenziali standard per alcune semi-reazioni in cui compaiono specie chimiche contenenti azoto.
Composti dell'azoto.
Meritano una menzione particolare i composti più importanti.
Impieghi.
La maggior parte dell'azoto prodotto è destinato alla sintesi dell'ammoniaca, da cui saranno poi preparati fertilizzanti, polimeri, esplosivi, coloranti, etc.
(per maggiori informazioni vedere la pagina ammoniaca).
Grandi quantità sono anche destinate alle applicazioni criogeniche e per la creazione di atmosfere inerti.
Applicazioni per atmosfere inerti.
L'azoto è particolarmente indicato per la creazione di atmosfere inerti in diversi ambiti industriali e tecnologici in virtù della sua scarsa reattività, dell'abbondanza e del basso costo.
Viene dunque preferito all'argon, gas che offre in assoluto le prestazioni migliori, in quasi tutte le applicazioni a temperatura ambiente, talvolta anche alle alte temperature.
Industria chimica e petrolchimica.
In diverse reazioni chimiche, condotte sia nell'industria che nei laboratori, è richiesta un'atmosfera priva di ossigeno affinché si giunga ai prodotti desiderati.
Grandi quantità di azoto vengono riservate per questo scopo.
L'azoto viene anche impiegato per le bonifiche e le polmonazioni di reattori e serbatoi, sempre per evitare che i composti contenuti possano reagire, anche in maniera esplosiva, con l'ossigeno dell'aria.
Nella lavorazione delle materie plastiche si usa l'azoto per la produzione di polimeri espansi e nello stampaggio ad iniezione assistito da gas.
Metallurgia.
In numerosi processi metallurgici è indispensabile un'atmosfera priva di ossigeno per evitare la formazione di ossidi, l'azoto non è indicato per tutti i trattamenti poiché ad alta temperatura reagisce con alcuni metalli, trova comunque largo impiego nei seguenti trattamenti termici: Industria alimentare.
L'azoto è largamente impiegato, puro o in miscela, nella conservazione in atmosfera protettiva di prodotti alimentari industriali.
Miscele particolarmente ricche d'azoto sono usate nella protezione di alimenti in cui i grassi insaturi sono presenti in quantità significative, in questi casi l'ossigeno viene eliminato per evitare l'irrancidimento.
Viene di norma impiegato anche nel processo di imbottigliamento dei vini, per evitare che il vino venga a contatto con l'ossigeno.
Industria elettronica.
Nella produzione di componenti elettronici come transistor, diodi e circuiti integrati si usa l'azoto sia come gas vettore dei gas di processo, sia per la creazione di atmosfere inerti durante i trattamenti termici.
Altre applicazioni.
L'azoto viene usato anche nel gonfiaggio degli pneumatici delle automobili, all'interno dei binocoli (per evitare l'appannamento delle lenti), nell'estrazione del petrolio e del gas naturale e costituisce il mezzo attivo del laser ad azoto.
L'azoto viene utilizzato per il lavaggio delle tubazioni dopo la saldatura, tubazioni utilizzate per il passaggio di liquidi.
Precauzioni.
Ad alte pressioni parziali, raggiungibili con camere iperbariche o durante le immersioni subacquee, l'azoto si comporta come gas narcotico, ed è la causa principale della malattia da decompressione.
Particolare attenzione va posta nell'utilizzo di tale gas nella forma liquida.
Le ustioni dovute al freddo non sono immediatamente avvertibili.
I recipienti contenenti azoto liquido a contatto con l'aria tendono a rilasciare il liquido e contemporaneamente a condensare umidità, ossigeno e acetilene al loro interno, formando in tal modo atmosfere ipo-ossiche, che in ambiente poco ventilato possono risultare fatali.
</doc> 
<doc id="381" url="http://it.wikipedia.org/wiki/Arzano">
Arzano.
Arzano è un comune di 37.994 abitanti in provincia di Napoli.
Ha una superficie di 4,7 chilometri quadrati e sorge a 74 metri sopra il livello del mare.
Elevata a "Città" dal Presidente della Repubblica Carlo Azeglio Ciampi, nel 2004, oltre ad essere una delle città che confina, a nord, con Napoli e precisamente con il quartiere di Secondigliano, mentre la distanza dal centro del capoluogo è di circa 4 km, è un grande centro industriale che accoglie una buona parte delle industrie e delle aziende dellhinterland napoletano.
Arzano è divenuta famosa come luogo ispiratore del libro "Io speriamo che me la cavo" del mestro Marcello D'Orta da cui è stato tratto anche l'omonimo film di Lina Wertmuller.
Economia.
Arzano era ed è oggi uno dei centri industriali più importanti della Campania; infatti negli anni sessanta era soprannominata la Brianza del Sud a causa delle numerosissime aziende site nel suo territorio.
Qui sono infatti presenti gruppi industriali di grosse dimensioni nel settore cartario, in quello delle telecomunicazioni, metalmeccanico, tessile, calzaturiero.
Arzano è un importante polo cartario infatti qui sorgono numerosi scatolifici, cartotecniche di medie dimensioni e aziende specializzate nella lavorazione della carta per usi igienico, sanitario e alimentare.
Trovasi inoltre ad Arzano un attivo stabilimento della SEDA, società di packaging presieduta da Antonio D'Amato, predecessore di Luca Cordero di Montezemolo alla presidenza di Confindustria, nonché una unità produttiva della casa di prodotti elettronici ST Microelectronics.
Quanto alle imprese che operano ad Arzano nel settore tessile e calzaturiero, si possono citare la prestigiosissima Kiton (impresa tessile che si vanta di cucire gli abiti più cari del mondo e di avere clienti quali i Windsor o, in passato, Gianni Agnelli) e la Starlet (divenuta famosa per la produzione di eleganti scarpe da donna), anche se moltissime altre meno conosciute sono ivi attive; non a caso Roberto Saviano, nel suo best-seller "Gomorra", afferma che in quella città è stato confezionato il vestito indossato da Angelina Jolie nella notte degli Oscar 2004.
Nei primi anni del secolo scorso l'agricoltura si basava sulla coltivazione della canapa che veniva utilizzata per la fabbricazione delle corde.
Arzano è gemellata con l'omonimo paese francese, Arzano e dal 19 ottobre 2006 con la cittadina francese di Cléguer.
Sport.
Molto nota a livello nazionale, la squadra femminile di pallavolo: l'Original Marines Arzano, che la stagione scorsa disputava il campionato di Serie A1 nazionale.
Regista e palleggiatrice dell'Original Marines Arzano era Maurizia Cacciatori, capitano Elisa Cella.
Nel 2006 la squadra del presidente Russiello disputa il campionato di A2.
La squadra di calcio invece, l'Arzanese, è in eccellenza, ma può vantare campionati di interregionali (attuale serie C2) negli anni '70 ed '80.
Nel febbraio 2006 l'Arzanese perse a Salerno la finale di coppa italia regionale contro l'Ippogrifo Sarnese ai calci di rigore.
Lo sport più diffuso ad Arzano è sicuramente la pallavolo, Arzano infatti è nota per le tante scuole giovanili di pallavolo, che hanno contribuito a rendere questo paese la capitale della pallavolo in Campania.Ma ad Arzano ci sono anche due squadre di pallacanestro: la Nuova Pallacanestro Arzano e il Nuovo Basket Arzano 2001, che militano rispettivamente, in serie C2 Campana e nella Promozione Campana.
Di Arzano sono anche alcuni arbitri di calcio di serie dilettantistica come Enrico Esposito, Agrippino Ferrara e Aniello Vitagliano Persone.
Ha vissuto ad Arzano il cantautore Peppino Gagliardi.
Ivi ha inoltre vissuto in gioventù e condotto i suoi studi sulle proprietà curative delle muffe Vincenzo Tiberio.
Filmografia.
Il film di Lina Wertmüller, "Io speriamo che me la cavo", si vede ambientato nella città di "Corzano", nome di fantasia che fa un evidente riferimento ad Arzano.
Chi inventò questo toponimo evidentemente non era a conoscenza dell'esistenza del comune di Corzano, in provincia di Brescia.
</doc> 
<doc id="384" url="http://it.wikipedia.org/wiki/Amalfi">
Amalfi.
Amalfi è un comune di 5.421 abitanti della provincia di Salerno.
Dà il nome all'omonimo tratto della penisola su cui sorge, la costiera amalfitana, che dal 1997 è stata dichiarata dall'UNESCO Patrimonio Mondiale dell'Umanità.
Storia.
La sua fondazione viene fatta risalire ai Romani (il suo stemma reca la scritta Descendit ex patribus romanorum).
Nel IX secolo divenne una delle Repubbliche marinare rivaleggiando con Pisa, Venezia e Genova per il controllo del Mediterraneo.
Il Codice Marittimo di Amalfi, meglio noto col nome di Tavole Amalfitane, ebbe una grande influenza fino al XVII secolo.
Amalfi raggiunse il proprio massimo splendore nell'undicesimo secolo, dopodiché iniziò una rapida decadenza: nel 1131 fu conquistata dai Normanni e nel 1135 e 1137 saccheggiata dai pisani.
Nel 1343, poi, una tempesta con conseguente maremoto distrusse gran parte della città.
Il più celebre monumento di Amalfi è certamente il Duomo in stile arabo-siciliano e dedicato al Santo patrono Andrea.
La sua costruzione fu iniziata nell'XI secolo e completata con molte aggiunte successive.
Si contraddistingue per l'imponente facciata, i portali in bronzo realizzati nel 1066 a Costantinopoli, per il bellissimo Chiostro del Paradiso e per la famosa scalinata.
Per tradizione, ogni anno un equipaggio di vogatori amalfitani partecipa alla Regata delle Repubbliche marinare sfidando armi delle tre omologhe città.
Per un errore di interpretazione di un testo latino, il filologo Giambattista Pio sostenne che la bussola fosse stata inventata dall'amalfitano Flavio Gioia.
Nel testo in questione (Amalphi in Campania veteri magnetis usus inventus a Flavio traditur), tuttavia, non bisogna intendere Flavio come l'inventore della bussola, ma solo come colui che ha riportato la notizia.
Tuttavia pare che proprio i navigatori amalfitani siano stati tra i primi ad usare quello strumento.
Particolarmente fiorente nella storia della città, e tuttora viva, è l'industria cartaria, legata alla produzione della pregiata carta di Amalfi.
</doc> 
<doc id="385" url="http://it.wikipedia.org/wiki/Andrea_di_Raviscanina">
Andrea di Raviscanina.
Andrea di Rupecanina fu il secondo conte di Alife.
Andrea era figlio di Riccardo di Rupecanina che col fratello Roberto II di Capua e le truppe del papa aveva combattuto contro il sovrano Ruggero II di Sicilia nello scontro di Galluccio il 22 luglio 1139.
Gli sconfitti avevano trovato scampo nella fuga in Germania, dove furono accolti dall'imperatore Corrado III.
Qui esule crebbe il giovane Andrea che solo nel 1154-55 poté ritornare nell'Italia meridionale (al seguito di Federico Barbarossa sceso a Roma per farsi incoronare) e compiere incursioni che gli avrebbero consentito di recuperare il feudo di Alife.
Andrea fu reintegrato temporaneamente al potere nel 1168 (o 1169).
Ma l'ostilità del sovrano normanno si fece sentire nel 1178 quando Guglielmo II di Sicilia assegnò la contea a Riccardo di Fondi.
</doc> 
<doc id="386" url="http://it.wikipedia.org/wiki/Ancona">
Ancona.
Ancona [an-có-na], è una città di 101.210 abitanti dell'Italia centrale, posta sul Mare Adriatico e capoluogo dell'omonima provincia e della regione Marche.
Primario fulcro economico e portuale della regione, è inoltre il suo principale centro urbano per dimensioni e popolazione.
La sua area metropolitana(comprende la conurbazione dei comuni di Falconara Marittima,Osimo,Chiaravalle,Sirolo,Numana,Polverigi,Camerano,Camerata Picena) raggiunge 200.000 abitanti.
Geografia.
Protesa verso il mare, la città sorge su un promontorio a forma di gomito piegato, che protegge il più ampio porto naturale dell'Adriatico centrale.
Il nome stesso della città ricorda la sua posizione geografica: Αγκων, "ankon" in greco significa gomito, e così la chiamarono i Siracusani, che fondarono la città nel 387 a.C.
L'origine greca di Ancona è ricordata dall'epiteto con la quale è conosciuta: la "città dorica".
Ancona è caratterizzata dalla posizione a picco sul mare, dal centro ricco di storia e di monumenti, dai parchi semi-urbani ben conservati e dai meravigliosi dintorni.
I rioni storici, arrampicati su varie colline, si affacciano sull'arco del porto come intorno al palcoscenico di un teatro.
Dal suo porto partono ogni anno circa un milione di viaggiatori diretti soprattutto in Grecia e Croazia, ma anche in Albania, Turchia e Montenegro; è infatti il primo porto adriatico per numero di imbarchi, e uno dei primi per le merci e per la pesca.
La città di Ancona sorge nella costa dell'Adriatico centrale su un promontorio formato dalle pendici settentrionali di monte Conero o Monte d'Ancona (572 m s.l.m.
).
Questo promontorio dà origine ad un golfo, il Golfo di Ancona, nella cui parte più interna si trova il porto naturale.
Il luogo dove sorge Ancona rientra nella zona a sismicità medio-alta, è classificata di livello 2 dalla Protezione civile.
Ad Ancona si vede sorgere il sole dal mare, come in tutta la costa adriatica, ma è l'unica città in cui si può vedere sul mare anche il tramonto, visto che, grazie alla forma a 'gomito' della sua costa, è bagnata dal mare sia ad Est che ad Ovest.
La città possiede varie spiagge; la più centrale è quella del Passetto, tipica spiaggia di costa alta, ricca di scogli, tra i quali la Seggiola del Papa (uno dei simboli della città), lo scoglio del Quadrato, molto apprezzato per la possibilità di tuffarsi nell'acqua profonda.
A Nord del porto la costa è bassa.
In questa zona da ricordare è la spiaggia di Palombina, sabbiosa, di carattere urbano e con un'aria vivacemente popolare, in vista del golfo dorico e bordata dalla linea ferroviaria.
Il territorio cittadino è caratterizzato da un'alternanza di fasce collinari e di vallate.
La fascia di colline più settentrionale, affacciata direttamente sul mare, comprende il Colle Guasco sul quale svetta il Duomo, il Colle dei Cappuccini con il Faro, Monte Cardeto con le sue fortificazioni immerse nel verde del parco omonimo.
Più a Sud si trova la vallata un tempo detta Piana degli Orti, oggi attraversata dai tre corsi principali e dal Viale della Vittoria.
A Sud di questa vallata c'è poi la seconda fascia collinare, con il colle Astagno, sul quale sorge la Cittadella, un grande polmone verde all'interno della città, il colle di Santo Stefano, con il parco del Pincio, Monte Pulito, con la sede dell'Ammiragliato, Monte Pelago, con il piccolo osservatorio astronomico, ed infine il Monte Santa Margherita, a picco sul mare, occupato nelle sue pendici Nord dal parco del Passetto.
La vallata che si trova ancora a Sud è costituita da Valle Miano e dal Piano San Lazzaro, occupato dal quartiere omonimo, il solo pianeggiante della città.
Ancora a Sud si estende la fascia di colline periferiche e infine la vallata dei Piani della Baraccola.
Ancona è ben servita dalle vie di comunicazione terrestri, marittime ed aeree (vedi paragrafo).
Clima.
La città di Ancona presenta caratteristiche di transizione tra il clima dell'alto versante Adriatico e il clima mediterraneo.
Classificazione climatica: zona D, 1688 GR/G L'inverno è generalmente freddo, soprattutto durante le irruzioni di aria fredda per venti di bora che possono portare la neve anche sulla costa e durante gli episodi di nebbia da inversione termica, quando le temperature si mantengono costanti per l'intera giornata su valori di poco superiori allo zero.
L'estate si presenta afosa, con temperature massime raramente superiori ai 30°C, fatta eccezione per le giornate in cui soffia il libeccio che può portare valori anche oltre i 35°C ma con bassissimi tassi di umidità relativa; il mese di agosto vede un notevole incremento dei fenomeni temporaleschi rispetto ai due mesi precedenti.
Le precipitazioni sono moderate (776 mm annui), distribuite in modo piuttosto regolare, con minimi relativi in inverno, primavera e nella prima parte dell'estate; tra la tarda estate e l'intera stagione autunnale Storia.
L'attuale zona centrale di Ancona ospitava alcuni insediamenti già nell'età del bronzo.
Nell'età del ferro fu un villaggio piceno.
Nel 387 a.C. un gruppo di Greci, esuli siracusani attratti dal grande porto naturale, fondò la città sul colle Guasco.
All'arrivo dei Romani nelle Marche le popolazioni locali cercarono inizialmente una convivenza pacifica e Ancona attraversò un periodo di transizione tra la civiltà greca e quella romana, anche dal punto di vista linguistico.
Dal 113 a.C. Ancona può considerarsi città romana, pur orgogliosa delle proprie origini greche.
I Romani consideravano Ancona l'accesso d'Italia da Oriente e quindi la sede naturale dei commerci con la Dalmazia, l'Egitto e l'Asia.
Comprendendo l'importanza strategica e commerciale che aveva Ancona, l'imperatore Traiano fortificò la città e ne ampliò il porto.
Alla caduta dell'Impero Romano d'Occidente Ancona, dopo il dominio degli Eruli e dei Goti, fu tra i possessi dell'Impero Romano d'Oriente e fece parte della Pentapoli marittima assieme alle città di Senigallia, Fano, Pesaro e Rimini.
Dopo un breve periodo sotto il dominio longobardo, nel 774 d.C. la città passò allo Stato della Chiesa.
Con l'istituzione del Sacro Romano Impero la città fu posta a capo della Marca di Ancona, che dopo aver assorbito le marche di Camerino e di Fermo comprese quasi tutta l'odierna regione Marche.
Alla fine dell'XII secolo Ancona è un libero comune ed una repubblica marinara.
Si scontrò così sia con il Sacro Romano Impero, che tentò ripetutamente di ristabilire il suo effettivo potere, sia con Venezia, che non accettava nell'Adriatico un'altra città marinara.
La forza di Ancona, comunque, era tale che nel 1137 respinse l'imperatore Lotario II, nel 1167 anche l'imperatore Federico Barbarossa e nel 1174, quando il Barbarossa inviò ad Ancona il suo luogotenente, l'Arcivescovo Cristiano di Magonza, per sottomettere una buona volta la città.
Ancona, però, uscì vittoriosa ancora una volta.
Nel 1532 Ancona dovette rinunciare all'indipendenza poiché il papa Clemente VII la incorporò nei domini dello Stato Pontificio.
A causa della scoperta dell'America, e della caduta di Costantinopoli nelle mani dei Turchi, il centro dei commerci si era ormai spostato dal Mediterraneo all'Atlantico e per tutte le città marinare italiane, compresa Ancona, iniziò un periodo di recessione che durò per tutto il XVII secolo e ebbe sollievo solo con papa Clemente XII, che nel 1732 concesse il porto franco, grazie al quale l'economia vide una nuova luce.
Nel 1797 Napoleone occupò la città e proclamò la Repubblica Anconitana, che nel 1798 venne annessa alla prima Repubblica Romana.
Dopo alterne vicende ed assedi che la videro passare in mano francese ed austriaca.
Alla fine dell'epoca napoleonica tornò a far parte dello Stato Pontificio nel 1815, con la Restaurazione.
Il dominio francese aveva lasciato nella città le idee rivoluzionarie di libertà, e questo permise la diffusione della Carboneria; rimase a lungo nella città Massimo d'Azeglio.
Ancona partecipò ai moti del 1831-33 che vennero repressi con processi e condanne a morte.
Al termine della Prima guerra di indipendenza, nel 1849, Ancona si dichiarò libera dal dominio papale e appartenente alla (seconda) Repubblica Romana.
Il Papa allora chiamò gli austriaci per riprendere il possesso delle sue terre.
Compagna di Venezia e di Roma, la città di Ancona per settimane resistette eroicamente all'assedio austriaco.
Per l'eroismo e l'attaccamento agli ideali di libertà e di indipendenza dimostrati nel 1849 Ancona venne insignita della medaglia d'oro al valor militare.
Gli austriaci, sconfitti dall'esercito sardo a Castelfidardo, si rifugiarono in Ancona per tentare l'ultima difesa dei territori pontifici: Ancona era ormai per loro l'ultimo baluardo.
Il 29 settembre 1860 le truppe dei generali Cialdini e Manfredo Fanti entrarono vittoriose in Ancona.
Nel novembre dello stesso anno un plebiscito ufficializzò l'ingresso di Ancona Marche ed Umbria nel Regno d'Italia.
Subito Ancona assunse un ruolo militare notevole nella compagine difensiva del giovane regno: fu una delle cinque piazzeforti di prima classe, insieme a Torino, La Spezia, Taranto e Bologna.
Momenti che la videro alla ribalta nazionale furono nel 1914 la Settimana Rossa e nel 1920, durante il biennio rosso, la Rivolta dei Bersaglieri.
Durante il ventennio fascista la città di Ancona ebbe un notevole sviluppo urbanistico.
Negli ultimi anni della seconda guerra mondiale Ancona, a causa della sua importanza strategica, subì numerosissimi bombardamenti da parte delle forze alleate, che dovevano preparare il passaggio del fronte.
In particolare, il 1° novembre 1943 fu uno dei più tragici eventi della storia della città: in pochi minuti duemilacinquecento persone persero la vita.
Finalmente il 18 luglio 1944 il generale Władysław Anders a capo dell'esercito polacco entrò in Ancona e la liberò dai tedeschi.
Da segnalare negli ultimi anni vi è la fondazione dell'università, nel 1959, e la riapertura del Teatro delle Muse, nel 2002.
Nel 2008 il governo ha scelto Ancona come prestigiosa sede del Forum dell'Adriatico e dello Ionio, che raggruppa i rappresentanti di Italia, Slovenia, Croazia, Montenegro, Albania, Grecia.
Sarà la storica Cittadella cinquecentesca ad ospitare le rappresentanze diplomatiche, al termine dei lavori di restauro.
Evoluzione demografica.
Per la corretta lettura dei dati si ricorda che nel 1928 vennero accorpati ad Ancona i comuni di Paterno, Montesicuro e Falconara Marittima; quest'ultimo nel 1948 ritorna ad essere autonomo.
Nella storia dell'evoluzione demografica di Ancona si nota il brusco calo avvenuto nel 1944 per lo sfollamento della popolazione verso le città e le campagne limitrofe a causa dei numerosi bombardamenti durante la seconda guerra mondiale.
Altre cause del calo di popolazione sono la grave epidemia del XVIII secolo ed il terremoto del 1972.
Ancona ha avuto il massimo degli abitanti nel 1971.
Da allora si assiste ad un lieve calo, favorito dai saldi naturale (differenza fra nati e morti) e migratorio (differenza fra immigrati ed emigrati) entrambi negativi dal 1979.
Storia dell'arte.
L'arte picena e quella greca sono testimoniate dai reperti, anche di eccezionale qualità, ritrovati nelle antiche necropoli ed esposti al museo archeologico e al museo della città.
L'arte greca ha un interessante esempio nei resti del tempio dorico dedicato ad Afrodite, visibili sotto il Duomo.
L'arte romana è ben rappresentata dall'Arco di Traiano, di proporzioni slanciate, su un molo anch'esso di epoca traianea.
L'anfiteatro, il cui scavo non è ancora completato, è comunque notevole per la porta pompae, detta Arco Bonarelli, e per l'annessa palestra gladiatoria.
Il busto dell'imperatore Augusto in veste di pontefice massimo, ritrovato nell'area dell'antico foro, è di pregevole fattura.
L'arte paleocristiana e bizantina trova testimonianza soprattutto nella pianta del Duomo a croce greca, nella basilica inferiore di Santa Maria della Piazza, nei sarcofagi del museo diocesano.
Ad Ancona l'arte ebbe un notevole sviluppo durante i secoli della Repubblica marinara.
Per ciò che riguarda l'architettura romanica si ricorda soprattutto il grande cantiere della cattedrale di San Ciriaco, una delle più importanti chiese romaniche d'Italia, pregevole anche per le sculture dell'interno e del portale, tra cui i leoni stilofori, tra i simboli della città.
Chiese note a livello nazionale sono anche Santa Maria della Piazza (con le interessantissime sculture della facciata) e la chiesa di Santa Maria di Portonovo.
L'architettura gotica è rappresentata dal Palazzo degli Anziani al quale lavorò Margaritone d'Arezzo.
Giorgio Orsini da Sebenico fu artista di transizione tra Gotico e Rinascimento e lasciò in città le facciate della Loggia dei Mercanti, di San Francesco alle Scale e di San Agostino, ricche di sue sculture.
Per l'architettura rinascimentale va segnalato il Palazzo del Governo, alla cui realizzazione partecipò anche Francesco di Giorgio Martini.
Da ricordare anche la Cittadella, uno dei più interessanti esempi europei di fortificazione alla moderna, opera di Antonio da Sangallo il Giovane.
La scultura del Quattrocento è ben rappresentata da Giovanni Dalmata.
Una scuola di pittura era attiva in città tra Trecento e Quattrocento, e Olivuccio di Ciccarello ne era il maestro.
Il pieno Quattrocento in pittura è segnato dall'anconitano Nicola di Mastro Antonio.
Pittori rinascimentali di altre regioni che lavorarono ad Ancona furono Piero della Francesca, Carlo Crivelli, Melozzo da Forlì e Lorenzo Lotto, mentre Tiziano inviò in città due grandi pale d'altare.
Nel periodo manierista si distinguono i nomi di Pellegrino Tibaldi e dell'anconitano Andrea Lilli, che lavorò molto in tutta Italia.
Tra le chiese andate distrutte c'è anche la Chiesa greca di Sant'Anna in origine intitolata a Santa Maria in Porta Cipriana.
Fu edificata nel XIII secolo, sulle fondamenta delle antiche mura greche di Ancona, poco prima dell'ampliamento delle nuove mura delle città nel 1221.
Venne distrutta da un bombardamento aereo nell'aprile 1944.
Si conservano dell'originario arredo alcune icone tardo-bizantine, oggi custodite dal museo diocesano della città.
L'arte del XVIII secolo è contraddistinta dall'importante figura di Luigi Vanvitelli.
Come ricordato nel paragrafo dedicato alla storia, egli progettò il nuovo Lazzaretto su di un'isola artificiale di forma pentagonale.
Inoltre prolungò il molo realizzato secoli prima dall'imperatore Traiano e vi edificò l'Arco Clementino.
Queste opere, al di là dei pregevoli aspetti formali anticipanti il neoclassicismo, sono notevoli per il perfetto inserimento nell'ambiente naturale e per gli aspetti tecnici e costruttivi.
In città il Vanvitelli realizzò anche la chiesa del Gesù, con la facciata concava che domina il porto dall'alto, seguendone la naturale curvatura.
Dopo l'istituzione del porto franco e la ripresa dei traffici, in città ci fu un periodo di fioritura artistica, testimoniato ancor oggi dalle chiese del Santissimo Sacramento (con le statue di Gioacchino Varlè) e di San Domenico (di Carlo Marchionni), dai tanti palazzi nobiliari affrescati e rinnovati nelle facciate, da Porta Pia (il nuovo ingresso monumentale della città), dalle statue dei continenti all'interno della Loggia dei Mercanti, segno delle nuove correnti di traffico marittimo.
Testimonianze del periodo napoleonico sono soprattutto alcune fortificazioni: la Lunetta di Santo Stefano, Forte Cardeto e il fortino di Portonovo.
Nell'Ottocento spicca la figura del pittore Francesco Podesti, che tra accademismo, pittura storica e romanticismo raggiunse la fama internazionale.
Fu uno dei ultimi grandi maestri dell'affresco, e con tale tecnica dipinse in Vaticano la sala dell'Immacolata Concezione.
Uno dei suoi capolavori, il Giuramento degli Anconitani, è uno dei simboli della città ed è esposto nella sala consiliare del Comune.
Il Teatro delle Muse di Pietro Ghinelli ben rappresenta l'architettura neoclassica del primo Ottocento.
Nel periodo post-unitario la città si ingrandì e si rinnovò completamente; interessante dal punto di vista artistico ed urbanistico è tutta la zona della spina dei Corsi, ma sono notevoli anche le tante fortificazioni risalenti al periodo in cui la città era piazzaforte di prima classe.
Durante il ventennio fascista si aprì il Viale della Vittoria e si completò Corso Stamira.
Su questo itinerario, ricco di edifici eclettici e in stile Novecento, ma anche di esempi di tardo liberty, Guido Cirilli realizzò il Palazzo delle Poste e il Monumento ai caduti; Amos Luchetti Gentiloni progettò il Palazzo del Municipio e Pio Pullini ne decorò l'interno con i suoi dipinti; Eusebio Petetti progettò invece il Palazzo del Mutilato.
L'arte contemporanea si distingue per il monumento alla resistenza di Pericle Fazzini, le sculture di Valeriano Trubbiani, scultore di fama internazionale, e per la nuova sede della Regione, di Vittorio Gregotti.
Purtroppo si devono segnalare anche alcuni pessimi esempi di inserimenti architettonici in centro storico, soprattutto in via Scosciacavalli, in via Cardeto, in via Carducci e in via Cialdini.
Dal punto di vista urbanistico si ricordano le realizzazioni, assai criticate, di Piazza Pertini e del "toroide" di Piazza Ugo Bassi.
Pittura e scultura.
Nell'elenco sottostante sono riportate le opere di artisti che rappresentano Ancona.
Non sono segnalate le opere di artisti locali; tra queste si ricordano soprattutto la Veduta della città di Andrea Lilli (XVI secolo), conservata in Pinacoteca, e il Giuramento degli Anconitani (XIX secolo), di Francesco Podesti, visibile nella residenza comunale.
In Pinacoteca sono conservati numerosi dipinti raffiguranti Ancona nel passato.
Cinema.
Tra i titoli più significativi si citano i seguenti.
Letteratura.
È San Pier Damiano a parlare nei versi del Poeta.
Il "loco" di cui il santo parla all'inizio è l'eremo di Fonte Avellana, mentre l'identificazione della dimora di nostra Signora sul lido adriatico ha fatto molto discutere.
Secondo alcuni si tratterebbe della chiesa di Santa Maria in Porto di Ravenna, secondo altri invece di Santa Maria di Portonovo, presso Ancona.
Senza entrare nel merito, basti qui dire che entrambe le ipotesi sono suffragate da prove a favore e contro, ma la seconda è meno nota.
Nella chiesa di Portonovo, è presente una targa con i versi di Dante.
Istruzione.
L'Università politecnica delle Marche (già Università degli studi di Ancona) fu fondata nel 1969.
Vi sono presenti le facoltà di Ingegneria, Economia intitolata a "Giorgio Fuà", Agraria, Medicina e Chirurgia, Scienze.
Sedi espositive.
Il quartiere fieristico di Ancona si trova nella zona portuale della città, nel largo Fiera della Pesca, infatti sin dal 1933 si teneva la "fiera adriatica della pesca" che assunse sempre maggior importanza, anche in ambito internazionale, fino alla seconda guerra mondiale quando fu interamente distrutta.
Ricostruita in breve tempo, venne inaugurata il 25 luglio 1948 alla presenza del Presidente della Repubblica Luigi Einaudi e assume, di nuovo, carattere internazionale nel 1955.
Negli anni 80 si rinnovano i locali e l'ente fieristico inizia ad ospitare esposizioni di molteplici settori, iniziando la sua rinascita.
Con 12 000 m² di superficie espositiva divisi in due padiglioni ed un centro congressi, ospita circa 30 manifestazioni e 250 convegni annui (dati 2002).
Dal 1995, assieme al quartiere fieristico di Civitanova Marche, è gestito dall'"ente regionale per le manifestazioni fieristiche".
Economia.
Come il resto della regione, Ancona non ha oggi un gran tessuto industriale ma punta molto sul commercio grazie soprattutto al porto di Ancona e sul turismo grazie al clima, alla natura, ai suoi chilometri di spiagge, ed al patrimonio storico-archeologico che racconta più di 3.000 anni di storia.
Inoltre, grazie al clima mite e tipicamente mediterraneo, eccelle in alcuni settori dell'agricoltura.
Industrie.
Tipica della città è l'industria dei Cantieri Navali, che, di origine antichissima, ancora può contare su una importante sede della Fincantieri e su diversi cantieri privati.
Molto importanti sono le industrie metalmeccaniche, chimiche, farmaceutiche.
Servizi e commercio.
Il commercio è l'attività principale della città, per la grande rilevanza che ha il porto con un notevole traffico di merci (tra i primi dell'Adriatico), ma anche di persone; è infatti al primo posto per numero di passeggeri annui (1.500.000).
Il porto è al primo posto nell'Adriatico e tra i primi d'Italia anche per le attività della pesca; considerevole è infatti il mercato ittico della città e la Fiera Internazionale della Pesca, che si tiene in città fin dal 1937.
Dall'estate 2005 anche alcune crociere fanno scalo nella città dorica.
Moltissimi sono i cittadini impiegati nei servizi, in particolar modo quelli pubblici, mentre il settore del commercio è particolarmente attivo sia nelle strade del centro cittadino, dove la zona del corso Stamira è tradizionalmente centro commerciale della città, sia nelle periferie dove, negli ultimi anni, sono sorti numerosi centri commerciali di grandi dimensioni, che attirano visitatori e acquirenti da fuori città e fuori provincia.
Turismo.
Il turismo ha una sua importanza, non tanto per l'alto numero di persone che si imbarcano, che in realtà spesso non escono dall'area portuale, ma per la spiaggia di Portonovo, dotata di alberghi e campeggi.
Il settore alberghiero, ha infatti, aperto la strada ad un concreto sviluppo nel settore turismo, soprattutto in considerazione dell'amplissima gamma e ricchezza nell'offerta storico-culturale, naturalistica, balneare, e dell'intrattenimento che già la la sola città può offrire, e che comporta ogni anno la presenza di un gran numero di turisti da tutto il mondo.
Urbanistica.
Ancona è una tipica città policentrica, dato che sono quattro le piazze che giocano un ruolo centrale: Piazza del Plebiscito (del Papa), il cuore dei rioni più antichi; Piazza della Repubblica (del Teatro), punto di unione tra il centro e il porto; Piazza Roma, il centro della zona dei mercati all'aperto e al coperto; Piazza Cavour, la più vasta e alberata, centro dei rioni ottocenteschi.
Le ultime tre piazze sono unite da un tridente di corsi paralleli: corso Mazzini (corso vecchio), corso Garibaldi (corso nuovo) e corso Stamira; sono considerati i corsi principali e la zona tra essi compresa è nota con il nome di "Spina dei corsi".
Se quattro sono le piazze centrali e tre sono i corsi, uno solo è il vertice di questa città circondata per due lati dal mare: la sommità del colle Guasco, sul quale sorge il Duomo, vero punto di riferimento, dato che esso è visibile non solo dal porto e dal centro, ma anche da tutte le colline di periferia; la collina della cattedrale, primo segno inconfondibile della città per chi proviene dal nord o dal mare.
Anche la Cittadella, progettata da Antonio da Sangallo il giovane, costituiva un caposaldo scenico di grande effetto per la città; è oggi nascosta da un bosco di pini piantato nel dopoguerra in occasione di una Festa dell'Albero per scongiurare le frane che interessavano il versante e dotare la città di una zona di fresca ombra.
Le specie scelte per la piantumazione si sono rivelate in seguito di scarsa influenza sulla tenuta del terreno e il bosco potrebbe essere oggetto di uno sfoltimento dei numerosi alberi ormai deperienti, recuperando una parziale visibilità della fortezza.
Caratteristica è la presenza di un asse stradale che attraversa tutto il promontorio da Ovest ad Est, da mare a mare: dalle banchine del porto al belvedere sulle rupi del Passetto.
Questa direttrice urbana assume vari nomi: nel tratto iniziale è costituita dai tre corsi paralleli già citati, nel tratto finale invece prende il nome di viale della Vittoria.
Dato che la città si adagia su numerose colline, altra caratteristica è la frequenza con la quale si incontrano salite, scalinate, belvedere e punti panoramici.
Tra questi ultimi, i più rinomati sono il piazzale del Duomo, Piazza del Gesù (B. Stracca), la pineta e la scalinata del Passetto, il belvedere di Capodimonte, quello del Pincio, la lanterna rossa del porto, il faro vecchio, gli spalti di Forte Cardeto, e per finire tutti gli "stradelli" che portano al mare da via Panoramica, dalla piscina del Passetto e dal quartiere di Pietralacroce.
Anche i quartieri periferici sono interessanti per i panorami, ad esempio Posatora (dal parco Belvedere).
A nord, la conurbazione di Ancona si estende fino a Falconara Marittima, con la quale c'è una continuità di insediamento lungo la via Flaminia.
Trasporto su strada.
Notevoli sono le infrastrutture viarie: per andare verso Nord ci si può servire della Strada Statale 16 Adriatica e del casello di Ancona Nord (a Castelferretti) dell'Autostrada A14 Adriatica.
Per andare verso Ovest si prende la statale SS76, quasi interamente superstrada, che confluendo nella Statale SS3 Flaminia poco oltre il confine con l'Umbria porta sino a Roma.
Il casello di Ancona Sud (all'Aspio) serve invece per recarsi nel Mezzogiorno d'Italia.
La variante alla SS16, svolge funzioni di tangenziale.
È stata completata alcuni anni fa la strada di attraversamento della città, in parte sopraelevata, che dal casello di Ancona Sud giunge in prossimità del centro; quest'ultima strada è chiamata bretella o Asse Nord-Sud.
Da anni è in discussione una strada a scorrimento veloce che conduca dal porto all'autostrada; sono state proposte diverse soluzioni, come l'uscita a Sud, che a portato alla realizzazione della SS 681, o l'uscita a Ovest, favorita dall'amministrazione comunale, ma ancora in fase di progettazione.
Trasporto su ferro.
La stazione di Ancona centrale è di transito per la linea ferroviaria adriatica Milano - Bologna - Ancona - Pescara - Bari - Lecce, e di testa per la transappenninica Ancona - Foligno - Orte - Roma.
Già sede di uno dei 13 dipartimenti ferroviari italiani, la città è servita anche dalla stazione di Ancona Marittima, usata soprattutto dai pendolari, e da quelle di Ancona-Varano, Ancona-Torrette e Palombina, destinate al traffico locale.
Trasporto marittimo.
La stazione marittima è situata nel molo Santa Maria.
I collegamenti dal porto di Ancona sono regolari con la Croazia, con l'Albania, con il Montenegro, con la Grecia e con la Turchia.
Trasporto aereo.
L'aeroporto Raffaello Sanzio, situato a Falconara Marittima, ha voli regolari con Roma, Milano ed alcune città europee.
Trasporti pubblici urbani metropolitani.
Il servizio di trasporti pubblici per l'area urbana è costituito dalla rete di filobus e di autobus gestita dalla Conerobus.
La forte presenza di autoveicoli negli ultimi decenni ha portato ad una regolamentazione del traffico con l'istituzione dei parcheggi a pagamento nella zona del centro dalle 8 alle 20 di tutti i giorni feriali.
La situazione del traffico cittadino è comunque difficile per molte cause, come ad esempio: Nel 1883 fu costruita in città una linea di tram a cavalli, sostituita nel 1909 con la trazione elettrica.
In epoca successiva fu smantellato completamente per favorire il trasporto su gomma.
Nel 1949 viene costruito l'impianto filoviario.
Enti e istituzioni.
Tra le istituzioni di cui Ancona è sede vi sono: Strutture sanitarie.
La sanità ad Ancona è gestita principalmente dall'"Azienda Ospedaliero Universitaria - Ospedali Riuniti", ma sono presenti anche strutture autonome ed alcune cliniche private.
I dipartimenti sanitari si sviluppano principalmente attorno al polo regionale di Torrette, a cui, tra il 2002 ed il 2004, sono stati accorpati anche l'ospedale "Umberto I" ed il cardiologico "G. M. Lancisi".
Sono presenti altri due presidi ospedalieri specialistici, uno in pediatria "G. Salesi" che si trova nel centro della città, l'altro in geriatria "U. Sistilli" sede locale dell'INRCA.
È presente anche la casa di cura privata "Villa Igea", nel quartiere Pinocchio.
Il Parco del Conero.
Parte del territorio di Ancona rientra all'interno del Parco regionale del Conero, caratterizzato da ampi boschi sempreverdi di macchia mediterranea, da scogliere a picco sul mare, da una campagna di alto valore paesaggistico e ricca di prodotti tipici, come la lavanda, il miele, l'olio, i legumi.
Se da una parte il parco ha senz'altro fornito uno strumento di tutela della zona, d'altro canto purtroppo ha provocato una valorizzazione economica di tutte le case coloniche, che si stanno trasformando in ville suburbane, con inevitabili conseguenze negative sulla fruibilità pubblica delle aree naturali e sulla stessa permanenza dei valori naturalistici.
Sono ormai tipici i casi di chiusura di sentieri o della loro trasformazione in strade carrabili (anche sugli itinerari ufficiali del Parco), di distruzione della vegetazione per realizzare giardini privati, di istallazione di recinzioni che di fatto rendono inaccessibili aree verdi che da sempre erano di libero accesso, e ciò vale anche per zone di gran valore panoramico e naturalistico come quelle situate sul ciglio della falesia.
Le falesie, ovunque siano localizzate, presentano pericoli di franamento.
Da notare in proposito una decisione dell'amministrazione comunale e della Capitaneria di Porto: quella di chiudere, per motivi di sicurezza, tutti i sentieri che conducono al mare, tranne quello delle Due Sorelle.
Di fatto oggi, quindi alcune delle zone del Parco più caratteristiche ed importanti dal punto di vista naturalistico e paesaggistico sono precluse alla visita di turisti ed abitanti.
La preoccupazione per la sicurezza sembra eccessiva alle associazioni naturalistiche, che ricordano che, seguendolo stesso criterio, si dovrebbero chiudere al pubblico tutte le coste alte e le zone montuose d'Italia, soggette agli stessi tipi di rischio.
È a rischio lo stesso rapporto con il mare, che è una delle caratteristiche più importanti del Parco del Conero.
Lavori di consolidamento sono in corso nella zona del Passetto, e ciò porterà alla riapertura della spiaggia e dei sentieri, ma non si possono certo ipotizzare, a causa della loro difficoltà oggettiva e dell'alto costo, lavori simili per tutti i venti chilometri di costa alta.
Da anni è in discussione al Ministero dell'Ambiente l'ipotesi di istituire un parco marino nel mare che bagna il Parco del Conero, motivata dalla presenza di fondali di grande ricchezza naturalistica: madrepore, gorgonie non sono certo comuni in Adriatico.
In una costa così frequentata e nella quale il rapporto con il mare è intenso ed antico, si dovrà tutelare la zona senza impedire gli usi tradizionali e innocui per la natura, come la balneazione, la nautica a vela o a remi e la piccola pesca amatoriale.
I giardini e i parchi urbani.
La città è ben dotata di parchi, tipicamente panoramici perché posti sulle parti più alte delle colline.
Direttamente sulla costa alta si trovano i seguenti parchi: Sulla dorsale collinare interna si trovano: Nei quartieri periferici si ricordano soprattutto: Tra i giardini storici si ricorda: I viali non sono tanti, e per decenni le alberature sono state oggetto di potature malfatte e deturpanti.
Oggi la situazione è migliorata, ma purtroppo ancora si verificano abbattimenti (motivati da una esagerata preoccupazione per la sicurezza), perfetta noncuranza nella sostituzione degli esemplari mancanti, piazzole regolarmente troppo strette che strozzano i tronchi alla base e, per fortuna ormai solo saltuariamente, potature troppo drastiche che portano gli alberi ad ammalarsi e deperire.
Per questi motivi ad Ancona purtroppo sono delle vere rarità i grandi alberi che abbelliscono e migliorano la qualità dell'aria in altre città.
Belli esemplari sono in pratica limitati a querce poste lungo antiche strade di campagna, ora inglobate nella città, e ad alcuni platani che miracolosamente sono sopravvissuti ai maltrattamenti del passato senza risentirne troppo.
Con tutti questi limiti, i viali cittadini più importanti sono: Corso Carlo Alberto, via Giordano Bruno, via Torresi, via Tavernelle, via Marconi, viale Leonardo da Vinci, tutti alberati a platani.
Il Viale della Vittoria, apprezzatissima passeggiata cittadina, è nel complesso la strada alberata nelle condizioni migliori: potature rispettose, piazzole ampie, manutenzione costante.
Le piazze alberate storiche sono Piazza Cavour, Piazza Cappelli e Piazza Stamira; sono nate tra la fine dell'Ottocento e l'inizio del secolo scorso, ed ancora conservano i caratteri originali.
Tra questi, la presenza di palme di varie specie.
Inquinamento.
Ancona era ottava nella classifica 2001 sulla qualità della vita stilata da Il Sole 24 Ore e Legambiente: una delle città dove è più piacevole vivere.
Nel 2005 è risultata invece 40, e nel 2006 risulta 20.
Il peggioramento della posizione è dovuto in gran parte al peso negativo che hanno avuto i parametri relativi all'inquinamento dell'aria.
Ogni giorno arrivano infatti in città migliaia di pendolari provenienti dai popolosi paesi circostanti, e perciò il problema del traffico è assai rilevante.
I quartieri che più soffrono di questa situazione sono soprattutto quello delle Torrette, della Palombella e di Vallemiano, ma la situazione è grave anche al Piano San Lazzaro.
Un problema di difficile soluzione è l'assenza di una strada che conduce direttamente dal porto all'autostrada.
Questa assenza pesa notevolmente sulla qualità della vita, dato che il traffico in uscita dal porto deve attraversare alcuni quartieri cittadini, con le conseguenze immaginabili.
Sono anni che le varie amministrazioni discutono sull'itinerario da scegliere per la realizzazione dell'importante arteria, ma ancora non si è giunti ad un accordo.
Tradizioni.
Antichissima credenza, attestata fin dal 1500, è quella di bere l'acqua della Fontana del Calamo (anche chiamata delle Tredici Cannelle) per assicurarsi il ritorno in città L'amore per il mare è testimoniato anche dalle tre associazioni di "grottaroli", cioè di coloro che usufruiscono delle più di quattrocento grotte artificiali scavate alla base della rupe per ricoverare le barche.
Le associazioni sono: "Grotte di Monte Cardeto", "Grotte del Passetto" e "Ginestra del Conero", che interessa tutte le altre spiagge a Sud del Passetto.
Ricorrenze.
Tra gli appuntamenti tradizionali più importanti si segnalano le seguenti.
La Festa del Mare, che si tiene nella prima domenica di settembre e consiste in una animatissima processione di centinaia di imbarcazioni che dal porto si recano al largo per onorare i caduti del mare con una cerimonia religiosa.
A terra spettacoli, sfilate, concerti e la fiera "degli Archi", il rione marinaro della città.
A conclusione i fuochi d'artificio sul mare.
Intorno alla data della Festa del Mare si tiene la spettacolare regata del Conero.
La Festa della Venuta, che si tiene le sere dell'8 e del 9 dicembre accendendo grandi falò in varie parti della città ed anche in campagna; il 10 dicembre infatti si festeggia la Madonna di Loreto, e la tradizione vuole che i fuochi di oggi ricordino quelli che nel 1200 servirono ad illuminare la strada alla Santa Casa che in volo stava giungendo nel vicino centro di Loreto.
Nonostante l'ostilità delle istituzioni la festa è ancora viva e sentita, e si auspica che la scelta del 10 dicembre come Festa delle Marche aiuti a sostenere una usanza secolare.
Il Carnevale è festeggiato con sfilate di maschere nelle vie del centro ed è stato recentemente denominato "Carnevalò".
Maschera tradizionale, scelta nel 1999 con votazione popolare, è Mosciolino, ideata dal grafico Andrea Goroni.
Prende nome dalla conchiglia più amata dagli anconitani: il mosciolo (mitilo).
Mosciolino ha l’aria di un ragazzino scanzonato, caratterizzato da orecchie a sventola, un po’ a punta come quelle di un folletto, da uno sguardo birichino e dal naso a sgnaffarì (cioè “a patatina”, un po’ schiacciato e all’insù).
Porta maglia e calzamaglia di color giallo ocra scolorito dal sole.
Sopra la maglia ha una casacca senza maniche, azzurra e due bande ondulate bianche e bordate di giallo oro.
Questa casacca nei dieci anni di esistenza della maschera si è leggermente modificata: ora è decorata da alghe verdi, pezzi di rete da pesca e sul margine inferiore, da mezzi gusci di mosciolo (mitilo).
Alghe si trovano anche tra i capelli.
Sulla testa porta un cappuccio lungo, azzurro, con una banda simile a quella della casacca.
sulla punta di questo cappuccio è attaccato un mosciolo intero opure la figura di un pesciolino.
Le scarpe sono con risvolto e appuntite.
La storia di questa maschera è narrata nel paragrafo "Miti e leggende".
La fiera di San Ciriaco, che si tiene in città fin dal XIV secolo, si tiene dal 1 al 4 maggio in onore del Santo Patrono, vede i fedeli salire al Duomo per onorare il corpo del Martire e, da un punto di vista più profano, centinaia di bancarelle invadere le strade del centro.
Ogni settembre si svolge nella frazione di Varano il Festival del dialetto, giunto nel 2007 alla 33a edizione.
Una antica tradizione (almeno vecchia di due secoli) vuole che in primavera gruppi di giovani partano quando ancora è notte per salire al Monte d'Ancona (il Conero) a vedere l'alba sul mare, con la vista che spesso si allarga ai monti della opposta sponda dalmata.
Dal dopoguerra ad oggi l'uso è cambiato, ma ancora centinaia di persone si recano al Monte in primavera o in estate, ma in macchina e non solo all'alba.
Gastronomia.
Il simbolo universalmente riconosciuto delle tradizioni gastronomiche di Ancona è lo stoccafisso all'anconitana, celebrato da manifestazioni ricorrenti nell'anno e tutelato da una apposita accademia.
Caratterizzato da un delizioso profumo, da una lunghissima cottura, dalla presenza di patate in pezzi grossi e da una grande abbondanza di vino ed olio di frantoio.
Dopo lo stoccafisso l'altro re della cucina anconitana è il mosciolo, nome locale del mitilo o cozza, che da queste parti non si alleva, ma si pesca sulle scogliere naturali.
Recentemente il "mosciolo di Portonovo" è stato riconosciuto come "prodotto di origine protetta".
Durante l'estate uno spettacolo tipico della costa alta anconitana è costituito dal gran numero di persone che pescano i mitili in apnea, li puliscono sulla riva con attrezzi fabbricati artigianalmente, li cucinano in vario modo (ci si fanno sughi per la pasta, si preparano impanati alla griglia, o semplicemente alla marinara (alla tarantina), con aglio prezzemolo e limone), li gustano in grandi tavolate sulla spiaggia con amici e parenti.
Gli antipasti più tipici sono a base di frutti di mare, preparati e venduti nei bar più attrezzati ed anche in piccoli chioschi nel centro della città.
I più celebri sono: le crocette in porchetta (conchiglie dette in Italiano "piede di pellicano"), i bombetti in porchetta ("in porchetta" significa con aglio, pomodoro e finocchio forte) e i tartufi di mare (nome locale delle uova di mare).
Gli antipasti a base di affettati sono accompagnati, specie nel periodo pasquale, dalla pizza di formaggio detta anche pizza di Pasqua, caratterizzata dalla forma a panettone e da grandi pezzi pecorino nell'impasto.
Come primi piatti sono da ricordare i vincisgrassi, una sorta di lasagne particolarmente ricche di ingredienti, preparate in occasioni festive.
Tutti i privati cittadini, nonché i ristoranti e le trattorie, preparano spessissimo durante l'estate i due primi piatti che celebrano l'amatissimo "mosciolo", cioè il mitilo, insieme ad altri frutti di mare; questi piatti sono gli spaghetti alla pescatora (con il pomodoro) e alla marinara (in bianco).
Tra le paste asciutte sono da ricordare anche i ciavattoni allo scoglio (dei grandi maccheroni di produzione locale conditi con frutti di mare e crostacei).
La pasta fresca all'uovo nei giorni festivi è quasi d'obbligo: tagliatelle, cannelloni, ravioli, quadrelli e cappelletti.
Gli gnocchi alla papera sono sempre presenti almeno una volta alla settimana in ristoranti e trattorie.
Altri secondi tipici sono il brodetto all'anconitana, che è appena meno famoso dello stoccafisso, ed è una delle succulenti varianti della zuppa di pesce adriatica.
Da citare anche la saraghina a scottadeto, ossia cotta sulla brace e mangiata caldissima.
Altri piatti di pesce tipici sono le seppie con i piselli e il varolo (nome locale della spigola) al forno.
Tra le pietanze di carne si ricorda il pollo e il coniglio cucinati in potacchio, cioè con rosmarino, aglio, vino e pochissimo pomodoro.
La porchetta, che è nata nelle Marche ed è un piatto tipico di tutta la regione, anche ad Ancona è molto apprezzata.
Un contorno davvero tipico di Ancona è costituito dai paccasassi (Crithmum maritimum o finocchio marino), un'erba succulenta che, come dice il nome, vive nelle spaccature degli scogli marini.
I paccasassi sono adatti ad accompagnare il pesce, ma anche per arricchire la pasta all'aglio e olio e, uniti a pezzetti di pecorino fresco, per preparare la pizza dorica.
La raccolta dei paccasassi spontanei è proibita, ma basta raccogliere e mettere i semi in terra per ottenere delle piante da "tosare" ogni tanto.
Altri contorni caratteristici sono l'insalata di misticanza (erbe di campo miste) e la cucina, erbe di campo "straginate", cioè lessate e poi passate in padella con aglio e olive e una patata lessa.
In primavera nei mercati rionali si trovano i pincigarelli, cioè i fiori di cardo selvatico, deliziosi se cotti in padella con le patate.
Tra i dolci che si trovano tutto l'anno si ricordano i ciambelloni, con uvetta e, a volte, ripieni di crema.
Durante il periodo della vendemmia sono da assaggiare le ciambelle al mosto, che, tagliate e tostate, danno origine alle fette al mosto.
Nelle case si prepara con il mosto e la farina una crema da arricchire poi con noci e pinoli: si tratta dei deliziosi sughetti d'uva.
Specie nell'area del Conero, frutti ottobrini molto apprezzati sono le giuggiole e i corbezzoli.
A Carnevale il dolce tipico è la cicerchiata.
È composto di piccole sfere (del diametro di un grano di cicerchia) realizzate con un impasto a base di farina, uova, zucchero ed anice, che poi vengono fritte e ricoperte di miele e mandorle.
Molto usati in città a Carnevale anche le zéppole, le frappe, le castagnole e gli arancini.
Tradizionale e collegata alla antichissima ma ormai scomparsa festa del corbezzolo è la preparazione casalinga dei corbezzoli sotto spirito.
Nei bar più forniti si trovano i tradizionali cornetti anconetani: abbastanza grandi, a pasta gialla e con un ripieno discreto alla pasta di mandorle: sono le polacche, il perfetto inizio della giornata.
Per i momenti più freddi dell'anno si consiglia invece di bere il turchetto, un caffè molto lungo rinforzato con rum, buccia di limone ed anice: una vera carica di energia.
La pizza al taglio dal dopoguerra in poi si è diffusa dappertutto e si vende a pezzo; le varianti tradizionali sono: bianca (con il rosmarino), alla cipolla, rossa.
È l'erede della antica crescia, con la quale a volte ha in comune un po' di strutto nell'impasto, a volte sostituito dall'olio di oliva.
I gelati al cono artigianali sono anche essi molto diffusi e sono generalmente di ottima qualità.
Tra i prodotti tipici che rischiano di scomparire si ricorda il vinello, ottenuto facendo fermentare il succo dei corbezzolo di Monte Conero, da queste parti detti "cocomeri".
Il vino bianco più usato in città è senz'altro il Verdicchio, un DOC ottenuto dal vitigno omonimo proveniente dai castelli di Jesi o dalla zona di Matelica.
Il rosso cittadino naturalmente è il Rosso Conero, un DOC di antichissima tradizione, che ha come base il vitigno Montepulciano.
Le vigne che producono il Rosso Conero sentono l'aria del mare: sono dislocate nelle colline del Parco del Conero.
Visitatori e cittadini che vogliono assaporare il rosso di Ancona direttamente nelle cantine di produzione, possono seguire la per "strada del Rosso Conero".
Come in tutta la regione molto apprezzati sono il vino di vìsciole (ciliegie selvatiche), ideale per il dopocena, e il vin cotto, una specie di brandy di antichissima tradizione contadina.
Il mito di Diomede.
Il mito di Diomede riguarda Ancona nella sua parte centrale, compresa tra la fine della Guerra di Troia e il suo definitivo stabilirsi in Italia; per le parti restanti del mito vedi alla voce Diomede.
Dopo la distruzione di Troia Diomede tornò velocemente nella città di Argo, della quale era il re.
Diomede scoprì però ben presto che nessuno si ricordava di lui: né i suoi sudditi, né sua moglie.
Diomede non voleva cedere alla disperazione, ma ormai non aveva più senso rimanere.
Abbandonò perciò le sue armi ed il suo scudo sull'altare del tempio di Era e decise di riprendere le vie del mare insieme a sei compagni, ai quali era legato fin dall'infanzia: Akmon, Likos, Abas, Ida, Rexenor e Niktis.
Navigarono verso Ovest, entrando in Adriatico.
Durante la navigazione Diomede ripensò alla guerra e capì che ciò che gli era capitato ad Argo era opera di Afrodite, che si era vendicata dell'affronto ricevuto durante la guerra: Diomede infatti l'aveva ferita ed offesa; aver perso il trono e la moglie era la diretta conseguenza della sua hýbris (tracotanza).
Ora poteva fare solo una cosa: cercare di ottenere il perdono della dea.
Trasformò così il suo navigare in un'opera di diffusione dell'arte della navigazione, per onorare Afrodite, che come è noto oltre ad essere la dea della bellezza e dell'amore, sotto l'epiteto di "euplea" era anche considerata la divinità della buona navigazione.
L'eroe si fermava con le sue navi ovunque ci fosse un porto naturale e istruiva le popolazioni sull'arte di viaggiare per mare.
Oltre a ciò, insegnava ad addomesticare i cavalli, altra sua grande passione.
Si fermò così in un punto della costa dove un gomito di roccia proteggeva un porto naturale: era il luogo dove più tardi sarebbe sorta Ancona.
Insegnò agli abitanti l'arte di costruire le navi e di orientarsi con le stelle.
Diomede sentì infine di avere ottenuto il perdono di Afrodite, e si stabilì in terra italiana, fondando città e diffondendo la civiltà greca.
Alla sua morte, ad Ancona venne eretto sulla riva del mare un tempio in suo onore, sulla cui facciata si leggeva: "Al nostro benefattore" Le fonti di questo mito sono l'Iliade, vari mitografi greci, l'Eneide e alcuni passi di Scilace.
Gli specchi ustori.
La leggenda trae spunto da dati storici, come la fondazione di Ancona da parte dei Greci di Siracusa, l'assedio e la conquista romana di questa città, avvenuta nel 212 a.C. e si sofferma sulla figura del celebre scienziato siracusano Archimede.
Egli aveva partecipato alla difesa della sua città inventando nuove e straordinarie armi per respingere i Romani, nuovi tipi di fortificazioni, e soprattutto avendo ideato gli specchi ustori, in grado di concentrare i raggi del sole e di rifletterli potenziati verso le navi nemiche per incendiarle.
Durante il saccheggio Archimede venne ucciso, e i suoi discepoli, addolorati per la morte del loro grande maestro, cercarono almeno di non far cadere nelle mani dei nemici le sue geniali invenzioni.
Pensarono così di inviarli clandestinamente ad Ancona, città fondata proprio dai Siracusani, di lingua e cultura greca e in ottimi rapporti con la propria città madre.
Dato che i Romani minacciavano di conquistare anche Ancona gli specchi sarebbero serviti ancora, e vennero nascosti in una grotta che il mare aveva scavato alla base delle rupi sulle quali sorge la città.
La città di Ancona però non diventò romana con un atto di forza, ma lentamente e senza colpo ferire.
Secondo la leggenda gli specchi ustori sono così ancora nascosti sotto la città, in una cavità delle rupi della quale nessuno ricorda più l'accesso.
A volte, però, all'alba, per brevi istanti un raggio di sole riesce a penetrare all'interno della grotta e si riflette sugli antichissimi specchi.
Se qualcuno, in quel momento, da una barca guarda verso le rupi, vede un bagliore, quasi un incendio, che poco dopo, quando il sole si solleva dall'orizzonte, svanisce.
La leggenda, di antica tradizione orale, è riportata nel libro di Joyce Lussu "Anarchici e siluri" La campana sommersa.
Sotto lo sperone del Guasco ci sono ancora i resti di un antichissima roccia sulla quale sorgeva la chiesa di San Clemente: con il nome della chiesa è infatti indicato lo scoglio.
La chiesa non esiste più, franata secoli or sono in mare a causa dell'erosione delle onde.
Secondo la leggenda la campana della chiesa è ancora nascosta sul fondo del mare, e durante le tempeste ancora si può sentire il suo suono, in mezzo al fragore delle onde.
Non sono però più i fedeli ad essere richiamati, ma le creature del mare, che accorrono a frotte sotto l'antico scoglio.
La fonte di questa leggenda è orale, ma è riportata i vari libri di Sanzio Blasi.
Una variante localizza la campana sommersa al largo di un altro scoglio, quello del Trave.
Secondo alcuni il compositore Ottorino Respighi si ispirò a questa leggenda quando compose "La campana sommersa" La storia di Mosciolino.
Questa è una leggenda moderna, nata in seguito all'adozione di Mosciolino come maschera del Carnevale anconitano, nel febbraio del 1999 grazie ad un concorso ideato da Andrea Chiappa per conto dell'Associazione Ristoratori della Provincia di Ancona Confcommercio di Ancona.
Il vincitore e ideatore fu il grafico Andrea Goroni.
Prende nome dal "mosciolo", nome locale del mitilo.
Mosciolino era un ragazzo senza famiglia ed era chiamato così perché lo si vedeva sempre nei pressi del mare e perché spesso si sfamava con i moscioli.
Sembrava che fosse nato proprio lì, in mezzo ai bianchi scogli della spiaggia del Passetto, con il retino per la pesca dei frutti di mare in mano.
Era amico di tutti gli animaletti del mare.
I suoi vestiti erano sbiaditi dal sole e qualche pezzo di rete e qualche guscio di mosciolo spesso rimanevano tra le tasche e le cuciture.
I suoi capelli, pieni di sale erano diventati durissimi, e se si guardava bene, tra le ciocche c'era sempre qualche alga.
Un giorno mentre era sulla spiaggia sentì un gran chiasso provenire dalla città: musica, risate, trombette e urla di allegria.
Incuriosito volle andare a vedere.
Si festeggiava il Carnevale, e tutti erano in maschera.
Lui si nascose per osservare senza essere visto.
Era stata indetta una gara per la mascherina più bella, ma ancora non si era riusciti a trovare una maschera degna della vittoria.
Mosciolino osservava tutto incuriosito quando vide un carro che gli sembrò meraviglioso: riproduceva, con grandi figure di cartapesta, Nettuno, re del mare, con un grande tridente e con tutto il corteo.
Senza pensarci uscì dal suo nascondiglio per seguire il carro di Nettuno.
Così lo videro e rimasero tutti a bocca aperta: non si era mai vista una maschera così bella e fantasiosa.
Quando Mosciolino si accorse di essere stato scoperto, si spaventò, ma ormai era troppo tardi, perché lo stavano trascinando verso il palco.
Le persone intorno lo tranquillizzarono spiegandogli che aveva vinto un premio per la sua bella maschera.
Mosciolino scoppiò a ridere e disse che la sua non era una maschera, ma il suo vestito normale.
Vollero premiarlo ugualmente, ma Mosciolino non volle il premio previsto, chiedendo invece di poter fare un giro sul carro di Nettuno.
Lo accontentarono volentieri.
Così Mosciolino salì sul carro di Nettuno e girò tutta la città.
La gente vedendolo passare lo ammirava e gridava: “è nata una nuova maschera!
" Calcio.
L'Associazione Calcio Ancona fondata nel 1905, vanta 2 presenze in Serie A, più una terza nel campionato misto di Serie A-B.
Ha anche disputato una finale di Coppa Italia persa contro la Sampdoria.
L'AC Ancona nasce dalle ceneri dell'Ancona Calcio 1905, fallita nell'estate del 2004 dopo la retrocessione in Serie B.
Nel 2005 la società ha festeggiato il centenario di attività calcistica.
Canottaggio.
Il Gruppo Sportivo "Armando Maggi" dei Vigili del Fuoco di Ancona, vanta la conquista di numerosi titoli italiani.
La società negli anni 90 è divenuta famosa grazie alle imprese di Alessandro Corona, tra le quali spiccano la conquista di 5 titoli mondiali e la partecipazione consecutiva a quattro edizioni olimpiche (Barcellona 1992, Atlanta 1996, Sidney 2000, Atene 2004).
Tra il finire degli anni 90 e l'inizio del nuovo millennio sono inoltre da ricordare i risultati ottenuti dai tre anconetani Marco Ciavattini, Tommaso Filippi e Daniele Lo Iacono: titoli italiani e partecipazioni a campionati mondiali nelle categorie Juniores e Under 23.
Ciclismo.
Il 23 maggio 1999 la 9ª tappa del Giro d'Italia 1999, una cronometro individuale, si è conclusa ad Ancona con la vittoria del francese Laurent Jalabert.
Amministrazione.
Dallo Statuto comunale si ricavano le descrizioni dello stemma, del bollo e del gonfalone.
Onorificenze conferite alla città.
La città di Ancona è la sedicesima tra le 27 città decorate con Medaglia d'Oro come "Benemerite del Risorgimento nazionale" per le azioni altamente patriottiche compiute dalla città nel periodo del Risorgimento.
Periodo, definito dalla Casa Savoia, compreso tra i motti insurrezionali del 1848 e la fine della prima guerra mondiale nel 1918.
È stata insignita il 18 maggio 1899.
Circoscrizioni, rioni, quartieri e frazioni.
Appartengono al comune di Ancona le frazioni dell'Aspio, Baraccola, Gallignano, Montacuto, Massignano, Montesicuro, Madonna delle Grazie, Candia, Ghettarello, Paterno, Casine di Paterno, Poggio di Ancona, Pontelungo, Sappanico, Taglio di Barcaglione, Torrette, Varano, Angeli di Varano.
Il territorio è diviso in cinque circoscrizioni.
Da vedere.
Al porto e nelle vie circostanti: Lungo l'asse stradale che va dal porto al Passetto:
</doc> 
<doc id="391" url="http://it.wikipedia.org/wiki/Acquarica_del_Capo">
Acquarica del Capo.
Acquarica del Capo è un comune di 4.734 abitanti del basso Salento, in provincia di Lecce.
Vi si trova la monumentale masseria fortificata di Celsorizzo (detta anche "Gelsorizzo") con annessa torre colombaia.
</doc> 
<doc id="392" url="http://it.wikipedia.org/wiki/Annelida">
Annelida.
Gli Anellidi sono il più importante phylum di elminti metamerici.
Il nome deriva dal fatto che questi animali presentano una evidente metameria di tutto il corpo, che appare suddiviso in molti anelli pressoché identici.
Descrizione.
La metameria interessa quasi tutti gli apparati importanti, tranne quelli circolatorio e riproduttore.
Dal sistema nervoso centrale, ventrale, si staccano i nervi principali, uguali in ogni metamero.
Solo in quello cefalico c'è un cingolo nervoso che circonda il canale digerente e presenta, nella parte superiore, due gangli cefalici.
Il sistema circolatorio è chiuso.
Il vaso più importante, detto aorta, è dorsale e il sangue vi fluisce verso la testa.
In ogni metamero l'aorta si espande in un rudimentale cuore pulsante.
In ogni segmento, dei vasi sanguigni secondari partono dall'aorta e si riuniscono in un vaso ventrale, in cui il sangue scorre verso l'estremità caudale.
Il celoma è suddiviso in cavità indipendenti, una per ogni metamero.
Le sue funzioni principali sono il sostegno del corpo (scheletro idraulico) e la raccolta delle sostanze di rifiuto prodotte dal metabolismo.
Ogni metamero ha due sistemi indipendenti di muscoli: Il movimento è garantito da un'onda di contrazione (prima allungamento, poi accorciamento) che parte dal capo e si muove verso la coda.
In ogni metamero c'è un paio di organi escretori, che filtrano il liquido celomatico ed espellono le sostanze di rifiuto.
Ogni metamero presenta due paia di appendici, diverse secondo le classi.
Tassonomia.
Esistono due classi principali viventi di Anellidi: Nelle vecchie classificazioni venivano indicate altre due classi:
</doc> 
<doc id="393" url="http://it.wikipedia.org/wiki/Augustin-Louis_Cauchy">
Augustin-Louis Cauchy.
La vita.
Nato a Parigi il 21 agosto del 1789.
Dopo aver ricevuto una precoce educazione da suo padre Louis François Cauchy (1760–1848), che aveva ricoperto incarichi pubblici minori e contava tra i suoi amici Lagrange e Laplace, Cauchy entrò all'École Centrale du Panthéon in 1802, all'École polytechnique nel 1805 ed infine all'École Nationale des Ponts et Chaussées nel 1807, uscendone ingegnere di ponti e strade nel 1809.
Esercitando questa professione, lasciò Parigi per Cherbourg nel 1810, ma ritornò nel 1813 per motivi di salute.
Lagrange e Laplace lo persuasero a rinunciare all'ingegneria e a dedicarsi completamente alla ricerca scientifica in Matematica.
Le sue indubbie qualità gli fruttarono le cattedre alla stessa École polytechnique, al Collège de France e alla Sorbona.
Intransigente legittimista, nel 1830, rifiutò di giurare fedeltà agli Orléans e fu perciò costretto a lasciare l'insegnamento e a recarsi in esilio, prima in Svizzera poi a Torino come docente di fisica sublime all'università (1831).
Nel 1833 si trasferì a Praga in qualità di precettore del conte di Chambord, nipote di Carlo X.
Grazie a questo ruolo, Cauchy ebbe la possibilità di viaggiare, scoprendo quanto le sue scoperte fossero state ben accette nella comunità.
Carlo X lo nominò barone come ringraziamento per i suoi servigi.
Ritornò in Francia nel 1838, dove prese ad insegnare in vari istituti religiosi, fino a quando, dispensato dal giuramento alla repubblica da Napoleone III, poté riprendere la cattedra di fisica matematica alla Facoltà di Scienze della Sorbona.
Nel 1851, quando il giuramento fu reintrodotto in seguito ad un colpo di stato, Cauchy e François Arago furono esonerati dal prestare giuramento.
Muore a Sceaux, Seine, il 23 maggio del 1857.
Cauchy sposò Aloise de Bure nel 1818, che era una parente stretta dell'editore che ha pubblicato la maggior parte delle sue opere.
Cauchy aveva due fratelli: Alexandre Laurent Cauchy (1792–1857), che divenne un presidente di una divisione della corte di appello nel 1847, e un giudice della corte di cassazione nel 1849; e Eugène François Cauchy (1802–1877), un pubblicitario che scrisse anche varie opere di matematica.
Gli studi.
Il genio di Cauchy è evidente nella sua semplice soluzione del Setaccio di Apollonio, ovvero la descrizione di un cerchio che tocca altri tre cerchi dati che egli scoprì nel 1805, la generalizzazione della caratteristica di Eulero per i poliedri nel 1811, ed in molti altri problemi risolti elegantemente.
Di grande importanza sono i suoi scritti sulla propagazione delle onde, grazie ai quali ottenne il Gran Prix dell'istituto nel 1816.
I suoi più grandi contributi alla Matematica sono racchiusi nei metodi rigorosi che egli ha introdotto.
Ciò si trova principalmente nei suoi tre grandi trattati: Cours d'analyse de l'École Polytechnique (1821); Le Calcul infinitésimal (1823); Leçons sur les applications de calcul infinitésimal; La géométrie (1826–1828); ed anche nel suo Courses of mechanics (per l'École Polytechnique), Higher algebra (per la Faculté des Sciences), e della Mathematical physics (per il Collège de France).
Cauchy scrisse numerosi trattati e pubblicò 789 scritti su giornali scientifici.
Tali scritti coprono argomenti di grande importanza come la teoria delle serie (in cui sviluppò con grande perspicacia la nozione di convergenza), la teoria dei numeri e quantità complesse, la teoria dei gruppi e sostituzioni, la teoria delle funzioni, equazioni differenziali e determinanti.
Egli chiarificò i principi del calcolo sviluppandoli con l'aiuto dei limiti e della continuità, fu il primo a provare rigorosamente il teorema di Taylor.
In ottica, sviluppò una teoria delle onde, successivamente però risultata fisicamente insoddisfacente; al suo nome è associata la semplice formula di dispersione.
In elasticità, ha iniziato la teoria dello stress, i suoi risultati hanno praticamente lo stesso valore di quelli di Simeon Poisson.
Un altro contributo significativo è la dimostrazione del teorema del numero poligonale di Fermat.
Ha creato il teorema dei residui e lo ha usato per derivare alcune delle più interessanti formule relative alle serie e agli integrali, fu anche il primo a definire i numeri complessi come una coppia di numeri reali.
Ha anche scoperto molte formule basilari nella teoria delle q-series Forse però il suo più grande contribuito alla scienza è nato nell'ambito della meccanica del continuo, dove delineò i fondamenti di un modello di corpo continuo, il continuo di Cauchy, che rappresenta ancora oggi una pietra miliare della scienza delle costruzioni.
Nello sviluppo di tale teoria ideò molti dei suoi teoremi di analisi.
Cauchy è stato un autore molto prolifico: la raccolta di tutte le sue opere, Œuvres complètes d'Augustin Cauchy, ha richiesto 27 volumi e portano il suo nome vari enti matematici, ad es.
successione di Cauchy, e numerosi teoremi dell'analisi.
Il complesso delle sue attività lo collocano tra i più grandi matematici.
Nonostante fosse in genere rigoroso, Cauchy era molto avanti rispetto ai suoi contemporanei, così uno dei suoi teoremi fu smentito da un "contro-esempio" da parte di Abel, cosa che fu successivamente corretta grazie all'inclusione della continuità uniforme.
In uno scritto pubblicato nel 1855, due anni prima della sua morte, Cauchy discusse alcuni teoremi, uno dei quali è simile all'argomento principale in molti moderni testi di analisi complessa.
Nei moderni testi di teoria del controllo, l'argomento principale è usato di frequente per derivare il criterio di stabilità di Nyquist, che può essere usato per predire la stabilità di un amplificatore con contro-reazione negativa o di un generico sistema di controllo con contro-reazione.
Dunque il lavoro di Cauchy ha avuto un forte impatto sia sulla matematica pura che sulla ingegneria applicativa.
A Cauchy si devono alcuni dei primi studi sui gruppo di permutazioni e per questi viene considerato anche uno dei fondatori della teoria dei gruppi.
Egli ottenne anche importanti risultati nella teoria dei numeri.
Ottenne inoltre dei notevoli risultati nella teoria degli errori.
In astronomia ottenne una trattazione più semplice del moto dell'asteroide Pallade.
In suo onore è stato battezzato il cratere Cauchy, sulla superficie della Luna.
Politica e credenze religiose.
Cauchy crebbe in una famiglia di convinte idee monarchiche.
Ciò spinse il padre a fuggire con la famiglia degli Arculeil durante la Rivoluzione Francese.
La sua vita fu abbastanza dura, Cauchy racconta di aver vissuto con riso, pane e crackers durante tale periodo.
Si può dire che ereditò dal padre tali convinzioni monarchiche, tanto che rifiutò di prestare giuramento a qualsiasi governo dopo la caduta di Carlo X. Cauchy fu un cattolico egualmente convinto ed un membro della Society of Saint Vincent de Paul.
Aveva anche contatti con la Società di Gesù e li difese anche quando era politicamente sconveniente farlo.
Il suo zelo per la sua fede può averlo portato alla sua cura per Charles Hermite durante la sua malattia, convincendo Hermite a diventare un fedele cattolico.
Il suo essere monarchico ed il suo zelo religioso lo resero anche piuttosto litigioso, cosa che causò varie difficoltà con i suoi colleghi.
Cauchy si sentiva maltrattato per le sue convinzioni, mentre i suoi oppositori pensavano che egli provocasse le persone intenzionalmente rimproverandole riguardo questioni religiose o difendendo i Gesuiti dopo che erano stati soppressi.
Niels Henrik Abel lo definì un "cattolico fanatico ", aggiungendo che "era pazzo e non c'era nulla da fare per lui", ma allo stesso tempo lo apprezzava come matematico.
Le opinioni di Cauchy erano molto impopolari presso i matematici e quando a Guglielmo Libri Carucci dalla Sommaja fu assegnata una cattedra in matematica al suo posto, Cauchy (e molti altri) pensarono che l'unica causa fossero le sue opinioni.
Quando Libri fu accusato di rubare libri, fu rimpiazzato da Joseph Liouville, ciò causò una rottura del rapporto tra lui e Cauchy.
Sua figlia disse che i suoi ultimi momenti gli portarono una certa calma e che le sue ultime parole furono: "Gesù, Maria e Giuseppe"
</doc> 
<doc id="394" url="http://it.wikipedia.org/wiki/Arthropoda">
Arthropoda.
Gli Artropodi (Arthropoda, Latreille 1829) sono un phylum di invertebrati protostomi celomati che comprende circa i 5/6 delle specie animali finora classificate (2005).
Mostra una notevolissima affinità anatomica con gli Anellidi.
Il fatto che abbia generato oltre un milione di specie dimostra come la sua struttura di base sia versatile e adattabile a diversi modi di vita.
Morfologia.
L'esoscheletro non contiene cellule: non è quindi in grado di crescere con l'animale e pertanto l'accrescimento avviene per mute.
L'esoscheletro non è continuo bensì costituito da placche (scleriti) unite da tratti di cuticola non sclerificata (pleure) che costituiscono le articolazioni (per consentire i movimenti che sarebbero impediti da un esoscheletro rigido continuo).
Subphyla e Classi.
In altre classificazioni gli Esapodi e i Miriapodi sono considerati delle superclassi appartenenti al subphylum Uniramia.
</doc> 
<doc id="395" url="http://it.wikipedia.org/wiki/Arachnida">
Arachnida.
Gli Aracnidi (Arachnida, Cuvier 1812) furono i primi animali che colonizzarono le terre emerse.
Sono tutti predatori.
I cheliceri possono essere a pinza o ad uncino, legati comunque alla presa del cibo; il primo paio di appendici post-orali è differenziato in pedipalpi (a funzione sensoriale, di presa del cibo o altro), e ad esso fanno seguito 4 paia di zampe; le appendici dell'opistosoma tendono a scomparire (ne troviamo qualche traccia solo in alcuni ordini), ed in questa classe si nota la tendenza alla fusione dei segmenti di prosoma prima ed opistosoma poi, e nei più evoluti (gli Acarina volgarmente noti come acari) a fondere le due regioni.
Gli ordini più conosciuti sono quello degli Scorpioni, e quello degli Araneidi, che comprende i ben noti ragni.
</doc> 
<doc id="396" url="http://it.wikipedia.org/wiki/Atletica_leggera">
Atletica leggera.
L'Atletica leggera è un insieme di discipline sportive che possono essere sommariamente suddivise in: corse, concorsi (lanci e salti), corsa su strada, marcia e corsa campestre.
La parola atletica deriva etimologicamente dal latino athlētica (sottinteso artem 'tecnica') da athlēta che a sua volta deriva dal greco athletès da athlos 'lotta'.
Gli eventi di atletica leggera vengono di solito organizzati attorno a una pista ad anello della lunghezza di 400 m, sulla quale si svolgono le gare di corsa.
Le gare di lanci e salti invece, si svolgono sul campo racchiuso dalla pista.
Molte delle discipline dell'atletica leggera hanno origini antiche, e si tenevano in forma competitiva già nell'antica Grecia.
L'atletica leggera venne inserita nei Giochi Olimpici fin dall'edizione del 1896, e da allora fa parte del programma olimpico.
Il corpo di governo internazionale dell'atletica leggera, la IAAF (International Association of Athletics Federations), è stato fondato nel 1912.
La IAAF organizza i Campionati del mondo di atletica leggera, con scadenza biennale.
La prima edizione si è svolta nel 1983 ad Helsinki, l'ultima ad Osaka, in Giappone nel 2007.
In Italia, l'attività dell'atletica leggera è regolata dalla Federazione Italiana di Atletica Leggera (FIDAL).
Storia.
L'atletica leggera trova le sue origini nell'antica Grecia: i poemi omerici, la statuaria, Pindaro e la pittura vascolare testimoniano la profonda passione sportiva degli antichi greci e l'onore in cui tenevano gli atleti.
Il canto ventitreesimo dell'Iliade descrive prove che anticipano gare che sono ancora tipiche nell'atletica moderna: una corsa a piedi e due prove di lancio, il disco e il giavellotto.
Nel canto però dell'Odissea dedicato ai giochi dei Feaci, Omero, quasi per completare la gamma delle attività naturali di base (correre, saltare, lanciare) parla anche di una prova di salto ("... il maggior salto Anfiolo spiccollo...") senza specificare di quale salto si trattasse, anche se non è azzardato pensare che si trattasse di salto in lungo.
Origini.
La nascita, gli inizi dell'atletica leggera, si perdono nella notte dei tempi, confondendosi con i primi gesti dell'uomo, alle prese con le sue necessità di sopravvivenza.
Non si sa per quante migliaia di anni i primi uomini abbiano corso fuggendo ed inseguendo, e abbiano lanciato per aggredire o per difendersi, creando così la matrice naturale di un agonismo del tutto singolare e inconsapevole.
Grecia, Egitto, Irlanda e poi Roma e l'Etruria, risultano essere in misura più probabile le terre in cui inizialmente il gesto atletico dell'uomo assunse le forme più definite, non escludendo comunque, per tempi più lontani la nascita di esso.
Quasi nulla si conosce di quanto avveniva nei territori del Nilo e nella mitica Valle dei Re, salvo alcune fragili notizie su gare di corsa avvenute verso il quindicesimo secolo prima dell'era di Cristo e su competizioni consistenti nel lancio a distanza di un blocco di pietra.
Poco si conosce anche dei Giochi di Lugnas, irlandesi, successivamente conosciuti come Tailteann Games, datati intorno al 632 a.C.
La radice di queste competizioni traeva origine, da contenuti religiosi o celebrativi.
Il programma dei giochi irlandesi era molto nutrito, consistendo in gare di corsa, di lancio (pietra e giavellotto) e di salto (lungo ed asta).
Alla Grecia però, (allo spirito che ha alimentato per originalità e per ampiezza di contenuti morali ed agonistici una grandissima parte del gesto sportivo e atletico, complice anche un numero cospicuo di testimonianze letterarie ed iconografiche), viene assegnato un ruolo essenziale, quasi totale, nel contesto sportivo di ogni tempo.
Parlare della Grecia significa, normalmente parlare di Olimpia e dei giochi, di fiaccole, di tregue sacre ed atleti-eroi cinti di corone di olivo.
In effetti l'origine più o meno ufficiale dello sport e dell'atletica coincide, in terra ellenica, con il battesimo dei Giochi olimpici, confusi con il mito di Ercole alle prese con le stalle di Augia, ma inequivocabilmente costituenti la prima organizzazione ufficiale.
Numerose le date d'inizio delle Olimpiadi: 1222, 1000, 884, tutte date prima dell'era di Cristo, nessuna certa.
Il primo grande atleta di cui si hanno notizie certe fu Corebo di Elea di professione cuoco, incontrastato dominatore delle gari veloci, che nel 776 a.C. fu primo alle soglie di pietra di Olimpia dopo 192 metri di gara.
Questa distanza, la più tradizionale, corrispondeva all'incirca alla lunghezza della pista originaria ed era denominata stadion; nei successivi anni olimpici furono aggiunte altre distanze di corsa, il diaulos distanza doppia dello stadion, e il dolichos, la cui misura variava dai 7 ai 24 stadi, rimanendo così nei limiti delle nostre prove attuali di mezzofondo.
Nei Giochi olimpici del 708 a.C. venne inserita la prova più complessa e difficile dell'antichità, il pentathlon, in cui, assieme alla corsa ed alla lotta, erano fissate gare di salto in lungo di lancio del disco e del giavellotto.
Se poco si conosce delle misure e delle prestazioni di quel tempo, al contrario si sanno di alcuni particolari tecnici estremamente interessanti.
Ad esempio, nel salto in lungo gli atleti si aiutavano nello slancio con degli speciali manubri di piombo agganciati alle mani, gli alteres, saltando, dopo aver battuto su un piano rialzato del terreno, al di là di una buca.
Il disco, che era normalmente di legno o di bronzo, fin dall'inizio beneficò, con ampie giustificazioni, data la bellezza degli assieme dei movimenti, di un attenzione superiore rispetto agli altri lanci: artisti straordinari hanno lasciato all'attenzione e all'ammirazione del mondo civile alcune opere, il discobolo di Mirone, e il canto ventitreesimo dell'Iliade di Omero:"Pose, ciò fatto, i premii alla pedestre corsa: al primo un cratere ampio di argento, messo a rilievi, contenea sei metri, né al mondo si vedeva vaso più bello.
" Il getto del peso, o meglio il lancio della pietra, che come forma di lancio era sicuramente precedente al disco e che era in uso anche fra gli antichi egizi, viene citato come prova competitiva a Troia e ad Olimpia.
Del lancio del giavellotto, specialità in cui l'originaria tradizione guerriera si accoppiava splendidamente al rituale agonistico, si sa che l'attrezzo, simile all'asta di guerra, aveva nella zona mediana un laccio di cuoio, occorrente a dare maggiore impulso al lancio ed una più facile precisione di traiettoria.
Anche gli etruschi una delle civiltà più affascinanti ed impenetrabili della storia, offrono enormi testimonianze storiche, per quanto riguarda lo sport e le gare.
La Tomba dei carri o Tomba di Stackelberg datata al V secolo a.C., dal nome dello scopritore, a Tarquinia, ne è una testimonianza.
Viene raffigurato, un immagine relativa al salto con l'asta.
La Tomba della scimmia, invece raffigura il salto in lungo esercitato con l'aiuto dei pesi, e la Tomba dei Giochi olimpici, raffigura, gare di corsa, salto in lungo e lancio del disco e giavellotto.
Straordinaria, in un affresco del VI secolo a.C. della Tomba di Poggio al Moro, che come raffigurazione mostra quattro corridori in partenza.
Discipline.
Esistono altre varianti rispetto a quelle elencate di seguito, ma gare di lunghezza insolita (ad esempio i 300 m) sono corse molto di rado.
Con l'eccezione della corsa sul miglio, tutte le corse si svolgono su distanze calcolate in metri.
Uomini e donne competono in gare separate e da qualche anno, soprattutto nelle grosse competizioni internazionali, il programma delle donne è identico a quello degli uomini.
Le uniche differenze sono costituite dall'altezza degli ostacoli e delle siepi (che è più bassa per le donne), dal peso degli attrezzi per i lanci (che è inferiore) e dal numero di discipline presenti nelle prove multiple, dieci (ovvero decathlon) per gli uomini, sette (eptathlon) per le donne.
Le gare di corsa si dividono in campestri e su pista.
Rispetto alla distanza si dividono in gare di velocità e gare podistiche, che comprendono sia corse su pista (fondo e mezzofondo) che campestri (maratona e marcia).
Le tecniche di allenamento differiscono sostanzialmente in base alla distanza, e di conseguenza i sistemi muscolari degli atleti sono decisamente specializzati.
Anche le scarpette presentano differenze sostanziali in funzione della distanza, del terreno, del peso ed eventualmente dello stile di corsa, in quanto devono assorbire i microtraumi derivanti da ogni battuta del piede sulla superficie.
Regolamenti.
Questa è una breve lista di regolamenti delle gare di atletica:
</doc> 
<doc id="397" url="http://it.wikipedia.org/wiki/Automobilismo">
Automobilismo.
L'automobilismo è lo sport che consiste nel gareggiare alla guida di automobili.
In questo sport, oltre all'abilità del pilota (nella guida e, non meno importante, nella messa a punto della vettura), sono determinanti le prestazioni e l'affidabilità dell'automobile su cui egli corre.
Per questo motivo l'automobilismo sportivo ha sempre rappresentato per le case produttrici di auto sia un mezzo pubblicitario, sia un campo di ricerca tecnologica.
Sono innumerevoli le innovazioni sviluppate sulle automobili da corsa e poi adottate nella produzione di serie: ad esempio i freni a disco, l'iniezione elettronica, il cambio sequenziale, il controllo elettronico delle sospensioni... Alla pratica dell'automobilismo è purtroppo connaturato il rischio di incidenti, provocati da errori nella guida oppure da guasti meccanici, con esiti a volte mortali.
Col passare degli anni tuttavia gli sviluppi della tecnologia e le misure di sicurezza sempre più severe hanno molto limitato il ripetersi di eventi luttuosi, tanto che oggigiorno i piloti spesso escono illesi da schianti terribili.
Tipi di corse automobilistiche.
Le competizioni automobilistiche si dividono in due tipi: Si possono inoltre suddividere in base al tipo di percorso: I campionati più famosi e seguiti sono Formula 1, Rally e i campionati americani (Nascar, formula Cart...) Gli Inizi.
Il primo "evento" agonistico automobilistico risale al 16 luglio 1878, quando due veicoli a vapore si sfidarono in una corsa (circa 201 miglia) organizzata lungo le strade tra Green Bay e Madison, nello stato del Wisconsin (Stati Uniti d'America): per la cronaca, la vittoria (a poco meno di 10 chilometri orari di media) arrise a Frank A. Shomer e Hans M. Farrand che guidavano un veicolo chiamato Oshkosh.
La prima competizione "seria" di automobilismo fu in Francia, organizzata dal giornale di Parigi "Le Petit Journal" nel 1894, la competizione (in realtà un concorso), la Parigi-Rouen 1894, vide affrontarsi le De Dion-Buton, le Panhard-Levassor, le Peugeot e le Benz & Cie di Karl Benz.
Nel 1895 ci fu la Parigi-Bordeaux, vinta da Emile Levassor, mentre in quello stesso 1895 venne indetta la prima corsa italiana (18 maggio, Torino-Asti-Torino).
Anche la prima vera corsa americana è ascrivibile al 1895 ed ebbe luogo il 2 novembre, da Chicago a Waukegan e ritorno, per un totale di circa 92 miglia (148 chilometri): si impose la Mueller-Benz guidata da Oscar B.Mueller.
La prima competizione automobilistica veramente "internazionale" fu la Gordon Bennett Cup, organizzata dal 1900 al 1905 L'ACF, la Federazione Francese dell'automobilismo, organizzò diverse corse, con partenza a Parigi e arrivo in diverse città transalpine o europee fino al 1903, quando per un incidente mortale morì, vicino ad Angouleme durante la Parigi-Madrid, Marcel Renault.
Altri 8 incidenti mortali convinsero il governo francese a vietare le corse automobilistiche.
Nel 1906, nacquero la Targa Florio (93 Miglia sulle strade siciliane) e, nella cittadina di Le Mans, il primo vero Gran Premio.
32 sfidanti gareggiarono in un lunghissimo circuito di 105 km per due giorni, percorrendo in media 6 giri al giorno.
I 1260 km di corsa furono completati per primo dall'ungherese Ferenc Szisz su una Renault.
Nella stessa cittadina francese dal 1923 si svolge anche una delle manifestazioni automobilistiche più conosciute, la 24 ore di Le Mans.
Nel 1907, nacque la corsa sul circuito tedesco del Kaiserpreis (75 Miglia sulla catena del Taunus) e il GP francese del Dieppe (48 miglia di circuito).
Il primo Ovale fu costruito in Inghilterra a Brooklands nel 1907, il secondo, ben più famoso, ad Indianapolis nel 1909, dove nel 1911 nacque la mitica 500 Miglia di Indianapolis che si corre tutt'ora.
1910-1939.
L'Italia fu il secondo paese a chiamare la corsa "Gran Premio": la prima edizione si disputò nel 1921.
Nel 1924 si aggregarono anche Belgio e Spagna.
Nel 1922 fu costruito il circuito permanente di Monza, il terzo al mondo e il primo nell'Europa continentale; risale invece al 1927 un'altra pista leggendaria, quella del Nürburgring.
Negli Anni '30 nacque la differenziazione tra macchine da corsa e auto costose da strada, con le varie case automobilistiche come Alfa Romeo, Auto Union, Bugatti e Mercedes-Benz che costruirono vetture da 600 cavalli.
Il peso massimo era di 750 Kg, e le varie scuderie trovarono sistemi particolare per rispettare la regola, come nel caso della Mercedes che costruì le famosissime Frecce D'Argento.
Non c'era un vero e proprio Campionato del Mondo, ma era una serie di corse che venivano svolte in giro per l'Europa.
Nel 1927 c'erano solo 5 Gp, nel 1929 c'erano 9 Gp mentre nel 1934 ben 18 Gp.
Nel Gran Premio di Monaco del 1933, per la prima volta nella storia, la griglia di partenza fu determinata dai tempi di qualificazione e le squadre erano differenziate dal colore della propria nazione: Il Predominio delle vittorie fino agli anni '20 era dei costruttori francesi (Bugatti, Delage), ma con l'arrivo delle case italiane come Alfa Romeo e Maserati le cose iniziarono a cambiare, impossessandosi del dominio completo sul panorama automobilistico.
Negli anni '30, il Partito Nazista stanziò alcuni soldi a favore delle case tedesche (Mercedes e Auto Union), per cercare di vincere le corse ed aumentare inoltre il valore del III Reich, cosa che riuscì, dominando le corse dal 1934 al 1939.
Nel 1935 nacque il primo Campionato Europeo di corse automobilistiche, dove i migliori piloti si scontrarono nei vari Gran Premi Europei.
Questa competizione durò fino al 1939, anno dell'inizio della Seconda Guerra Mondiale.
1950-Oggi.
A Parigi nel 1949, la Federazione Internazionale (oggi la FIA) organizzò il primo Campionato del Mondo di Formula 1 per l'anno successivo.
Fu instaurato un sistema di punti per le sette gare del Mondiale, che racchiudeva anche la 500 Miglia di Indianapolis.
Il primo Gp di Formula 1 fu svolto nel circuito inglese di Silverstone il 13 Maggio.
Quel Mondiale lo vincerà Giuseppe Farina con l'Alfa Romeo.
Da allora sono nate tantissime categorie di corse automobilistiche: quelle a "ruote scoperte" (come la Formula 1) e quelle a "ruote coperte" (come il Rally).
Dalla F1 sono nate la Champ Car e la Formula Indy negli Usa (ora Formula Cart), le categorie minori come la GP2 (ex Formula 2 e Formula 3000 da cui sono usciti tantissimi talenti), la Formula 3 (dove Michael Schumacher e Mika Hakkinen si davano battaglia nella loro adolescenza), la Formula Renault, la Formula Nippon, la Formula Atlantic, il karting (la categoria base per tutti i piloti) e la nuovissima A1 Grand Prix, il campionato di corse tra nazioni.
Tra le ruote coperte, oltre al Rally, il Granturismo si è evoluto con la WTCC (ex ETCC), il Deutsche Tourenwagen Masters (Campionato Tedesco di altissimo livello), i Challenge Ferrari e la FIA GT.
</doc> 
<doc id="398" url="http://it.wikipedia.org/wiki/Autoecologia">
Autoecologia.
L'autoecologia studia i rapporti ecologici intrattenuti da una specie vivente con il suo ambiente.
Particolarmente complessi sono i rapporti tra organismi, tra i quali ricordiamo: Si tenga presente che le tre categorie succitate non sono mutualmente esclusive.
L'insieme dei rapporti ecologici intrattenuti da una popolazione determinano la sua nicchia ecologica, ossia il ruolo che la popolazione svolge in quell'ecosistema.
Due popolazioni non possono occupare stabilmente la stessa nicchia ecologica nello stesso ecosistema, in quanto la competizione tra le due sarebbe troppo forte.
Quando ciò si verifica, la situazione si può evolvere con l'estinzione della popolazione meno efficiente nell'occupare quella nicchia, o con la formazione di due nicchie ecologiche abbastanza differenziate da limitare la competizione interspecifica.
</doc> 
<doc id="403" url="http://it.wikipedia.org/wiki/Acido_nucleico">
Acido nucleico.
Gli acidi nucleici sono acidi presenti nel nucleo della cellula o comunque lì prodotti.
Sono deputati alla conservazione e trasmissione dell'informazione biologica nei viventi.
Gli acidi nucleici sono delle macromolecole polimeriche lineari ovvero polimeri di nucleotidi i cui monomeri sono i nucleotidi stessi, formati da uno zucchero, una base azotata e dei gruppi fosfato.
Negli organismi viventi si trovano due tipi di acidi nucleici: Lo zucchero dell'RNA è il ribosio, quello del DNA è il deossiribosio.
In entrambe le sostanze vi sono due tipi di basi azotate le purine e le pirimidine.
Le pirimidine del DNA sono citosina e timina mentre nell'RNA sono citosina e uracile; le purine invece sono le stesse in tutte e due le sostanze, ovvero adenina e guanina.
Nei batteri e nelle cellule di organismi superiori, sono presenti entrambi; alcuni virus possiedono solo l'RNA (ad esempio quello della poliomielite o quello dell'AIDS), altri solo il DNA.
Negli eucarioti, il DNA si trova nel nucleo e nel mitocondrio, mentre l'RNA si trova nel nucleo, ma soprattutto nel citoplasma.
Al DNA spetta il mantenimento dei caratteri ereditari, mentre all'RNA spettano altre mansioni, quale la trasmissione delle informazioni contenute nel DNA verso i siti di sintesi proteica.
RNA e DNA sono molecole molto complesse: è quindi probabile che risultino dall'evoluzione di molecole esistenti precedentemente.
Sebbene i loro antenati siano scomparsi dalle attuali forme viventi, sono stati creati in laboratorio diversi acidi nucleici sintetici che possiedono, ad esempio, altri zuccheri come scheletro della molecola.
Un acido nucleico particolarmente interessante per queste ipotesi è il TNA (acido treofuranosilnucleico).
</doc> 
<doc id="404" url="http://it.wikipedia.org/wiki/Adulto">
Adulto.
Un adulto è un organismo pluricellulare che ha raggiunto la piena capacità riproduttiva.
Con riferimento all'uomo il termine è di non facile definizione, assumendo significati assai diversi nei diversi contesti argomentativi e disciplinari.
Se infatti con questa parola si intende sempre e comunque alludere al raggiungimento di un certo grado di maturità, è il concetto di maturità stesso che cambia a seconda del contesto di riferimento.
In biologia un soggetto è considerato adulto quando ha raggiunto, appunto, la capacità riproduttiva: ciò si verifica nell'uomo con la manifestazione dei caratteri sessuali secondari e l'accrescimento di quelli primari, il che avviene di norma entro i 12-13 anni negli individui di sesso femminile ed entro i 14-15 in quelli di sesso maschile, sebbene tali limiti sono solo orientativi dal momento che il processo di crescita e è influenzato da numerosi fattori, climatici, ambientali, legati alla maggiore o minore attività fisica e all'alimentazione e, secondo alcuni studiosi, anche psico-somatici.
Nel diritto civile un soggetto è considerato adulto quando ha raggiunto la maggiore età, che va dai 16 ai 30 anni a seconda dell'ordinamento giuridico di riferimento (in alcuni ordinamenti varia a seconda del sesso, in altri, poco strutturati, è legata proprio alla manifestazione dei caratteri sessuali secondari e, in alcuni casi, a riti d'iniziazione).
Con la maggiore età o l'emancipazione, nelle tradizioni giuridiche continentali (di diritto positivo), si acquisce la capacità di agire, ovverosia di compiere atti giuridicamente validi, esercitando autonomamente diritti reali (diritti di cui si è titolari, in astratto, sin dalla nascita, solo che li si può esercitare solo mediante rappresentanza di chi esercità la potestà o del giudice tutelare) e compiere negozi giuridici unilaterali (come le disposizioni testamentarie).
In psicologia un individuo è considerato adulto quando si ritiene che abbia raggiunto il completo sviluppo non solo sessuale o in generale fisico ma anche psichico, pertanto l'età adulta si colloca posteriormente all'adolescenza, un periodo di crescita caratteristico della specie umana, di tipo essenzialmente sociale e la cui durata è influenzata dal contesto, sia a livello micro che a livello macro, tant'è che oggi psicologi e sociologi parlano di una vera e propria dilatazione dell'adolescenza, nell'uno e nell'altro senso: mentre tradizionalmente essa veniva ricompresa nella fascia tra i 13 e i 19 anni, oggi si ritene cominci addirittura prima della pubertà a causa degli stimoli determinati dai processi di mediazione simbolica, e che duri per molto più tempo rispetto al passato a causa sia di fattori sociali (difficoltà di rendersi indipendenti economicamente al fine di affrancarsi dalla famiglia d'origine, fuoriuscita dalla famiglia d'origine senza creare parallelamente un nuovo nucleo familiare) sia di problematiche soggettive diffuse e almeno in parte determinate dai fattori sociali stessi (mancanza del senso di responsabilità, difficoltà all'autorealizzazione, incertezza verso il futuro, proroga degli stili di vita e dei comportamenti di consumo acquisiti durante la fascia tradizionalmente considerata adolescenziale).
In medicina solitamente si fa collocare la fase adulta con l'arresto della crescita, che può collocarsi, secondo le ultime attendibili ricerche, nella femmina intorno ai 22-24 anni, nel maschio intorno ai 25-27.
L'accrescimento, infatti, prosegue dopo la maturazione sessuale e coinvolge soprattutto la struttura ossea.
In alcuni individui di sesso maschile, inoltre, anche molti anni dopo la pubertà compaiono peli sul petto o sulle gambe, senza che ciò rappresenti un ritardo nello sviluppo, avendo questi raggiunto la piena maturità sessuale, in senso tecnico, durante l'età considerata normale.
Con il termine del processo di accrescimento inizia la fase di degradazione cellulare, detta di invecchiamento.
</doc> 
<doc id="405" url="http://it.wikipedia.org/wiki/Afelio">
Afelio.
In Astronomia, l'afelio (dal greco αφήλιον, da από, apò = "lontano" e ήλιος, èlios = "sole") è il punto di massima distanza di un corpo (pianeta, asteroide, cometa, satellite artificiale, ecc.) dal Sole, esso cade sulla terra il 4 luglio, il punto di minima distanza è chiamato perielio.
A seconda dell'eccentricità dell'orbita, può essere più o meno differente dalla distanza media del corpo dal sole.
Per analogia, viene così chiamato anche l'analogo punto di massima distanza per un pianeta od una stella orbitanti attorno ad un'altra stella.
Si parla anche, genericamente, di apoastro o, con riferimento alla Terra, di apogeo.
La posizione angolare dell'afelio sull'orbita è praticamente fissa, escludendo il caso di effetti relativistici in presenza di grandi masse vicine, che danno luogo ad un moto di precessione dell'orbita (p.es.
orbita di Mercurio).
</doc> 
<doc id="407" url="http://it.wikipedia.org/wiki/Accattone">
Accattone.
Accattone (1961) è il primo film diretto da Pier Paolo Pasolini, e può essere considerato la trasposizione cinematografica dei suoi precedenti lavori letterari.
Trama.
Accattone è il soprannome di Vittorio, un sottoproletario romano il cui stile di vita è improntato al "sopravvivere" giorno per giorno.
Accattone si fa mantenere da una prostituta, Maddalena, "sottratta" ad un napoletano finito in carcere.
L'uomo evita la vendetta degli amici del carcerato, incolpando Maddalena di tutto ed abbandonandola.
Maddalena finisce in carcere.
Accattone, rimasto senza soldi, conosce la fame.
Un giorno incontra Stella, una ragazza che lui cerca di convincere a prostituirsi, ma intanto se ne innamora.
L'amore per Stella spinge Accattone a cercarsi un lavoro, guadagnandosi da vivere in modo onesto, ma la "redenzione" dura poco, infatti presto torna a rubare.
Dopo un piccolo furto s'imbatte nella polizia e nel fuggire cade dalla motocicletta e muore, compiendo così il destino che pesa su di lui sin dall'inizio.
Il film.
Il film è una metafora di quella parte di Italia costituita dal sottoproletariato che vive nelle periferie delle grandi città senza alcuna speranza per un miglioramento della propria condizione, a cui non resta che la morte come via di uscita da una condizione disperante.
Il film avrebbe dovuto essere prodotto da Federico Fellini, che tuttavia si tira indietro all'ultimo momento preoccupato dall'imperizia di Pasolini con le tecnicità del mezzo, a cui si avvicina per la prima volta con questo progetto.
Il film sarà quindi prodotto da Alfredo Bini.
Le riprese del film furono effettuate tra l'aprile e il luglio 1961.
La scelta di utilizzare in massima parte attori non-professionisti esprime la convinzione di Pasolini che essi non sono "rappresentabili" da nessun altro che da essi stessi in quanto soggetti incontaminati, puri, privi delle sovrastrutture imposte dalla società.
Per girare gli esterni, la piccola troupe (composta, tra gli altri, dal giovane Bernardo Bertolucci in veste di aiuto regista) si spostava nei luoghi simbolo della periferia romana: via Casilina, via Portuense, via Appia Antica, via Baccina, Ponte degli Angeli, Acqua Santa, via Manunzio, Ponte Testaccio, il Pigneto, borgata Gordiani, la Marranella, Subiaco (il cimitero).
Il costo approssimativo del film si aggirò intorno ai cinquanta milioni, quanto un film di "serie B" di quegli anni.
La voce di Franco Citti è in realtà quella dell'attore Paolo Ferrari, scelto da Pasolini, che seguì personalmente il doppiaggio del film.
Presentato alla XXII Mostra internazionale d'arte cinematografica di Venezia il 31 agosto 1961, il film di Pasolini ricevette dure contestazioni.
Alla "prima" del film al cinema Barberini a Roma, un gruppo di giovani neofascisti cercarono di impedire la proiezione, lanciando bottiglie d'inchiostro contro lo schermo, bombette di carta e finocchi tra il pubblico.
Ci furono colluttazioni e la visione del film fu sospesa per quasi un'ora.
Il film sarà bloccato in sede di censura e ritirato da tutte le sale italiane.
Nel 1962 viene presentato al Festival Internazionale del cinema di Karlovy Vary (Cecoslovacchia) e vince il Primo premio per la regia.
</doc> 
<doc id="409" url="http://it.wikipedia.org/wiki/Alfredo_Binda">
Alfredo Binda.
Carriera.
Crebbe a Nizza, dove iniziò l'attività professionistica nel 1922; rimase in Francia fino al 1924, data alla quale aveva già conquistato 38 corse.
Vinse 5 edizioni del Giro d'Italia (1925, 1927, 1928, 1929 e 1933), record assoluto, condiviso con Fausto Coppi ed Eddy Merckx.
Nell'arco della carriera conquistò complessivamente 41 tappe al Giro, record mantenuto fino al 2004, quando fu superato da Mario Cipollini.
In tutto rimase in testa alla classifica generale per 60 tappe.
Nel 1927 vinse 12 delle 15 tappe del Giro, e nel 1929 ben 8 tappe consecutive; entrambi record tutt'ora imbattuti.
A causa della sua manifesta superiorità, nel 1930 fu pagato dagli organizzatori per non partecipare al Giro, ottenendo 22.500 lire, una cifra corrispondente al premio per la vittoria finale e ad alcune vittorie di tappa.
Nel 1933 è stato il vincitore della prima cronometro della storia del Giro: 62 km da Bologna a Ferrara.
Nel suo ricco palmares figurano anche 3 Campionati del mondo (record), 2 Milano-Sanremo, 4 Giri di Lombardia e 4 Campionati italiani.
Lasciò l'attività nel 1936, dopo un incidente che gli provocò la frattura del femore.
Diventò commissario tecnico della Nazionale italiana, ruolo che ricoprì per ben 22 anni, in cui accumulò fama e successi degni della sua carriera da corridore.
Binda non ottenne mai risultati di rilievo al Tour de France, al quale partecipò di rado anche negli anni del suo dominio assoluto in campo internazionale.
A tal proposito, bisogna in ogni modo considerare che al tempo i ciclisti si recavano a competere all'estero molto più raramente di quanto accada oggi.
Affrontò con scarso entusiasmo il Tour nel '30 (anno della sua forzata rinuncia al Giro), ciò nonostante vinse due tappe consecutive, a Pau e a Luchon, avviandosi a dominare la corsa; tuttavia, una caduta lo costrinse all'abbandono.
Si prese la rivincita come c.t. della Nazionale, che guidò in occasione delle trionfali spedizioni con Bartali nel '48, Coppi nel '49 e '52, e Nencini nel '60.
La sua saggezza fu alla base dell'accordo impossibile fra Gino e Fausto e del massimo rendimento della squadra, che ne riconosceva il prestigio e l'abilità tecnica e diplomatica.
In carriera vinse complessivamente 115 corse.
È ritenuto da molti uno dei cinque grandi della storia del ciclismo, insieme a Coppi, Merckx, Hinault e Indurain.
</doc> 
<doc id="410" url="http://it.wikipedia.org/wiki/Arancia_meccanica">
Arancia meccanica.
Arancia meccanica (A Clockwork Orange, 1971) è un film del 1971, diretto da Stanley Kubrick.
Tratto dall'omonimo romanzo distopico (che potrebbe tradursi letteralmente Un'arancia ad orologeria) scritto da Anthony Burgess nel 1962, prefigura - appoggiandosi ad uno stile fantascientifico - una società votata ad una esasperata violenza (giovanile, ma non solo) e ad un condizionamento del pensiero.
Quando fu distribuita sul circuito cinematografico, all'inizio degli anni Settanta, la pellicola destò scalpore (con una schiera di ammiratori pronti a gridare al capolavoro ma anche con una forte corrente di parere contrario) per il taglio originale e visionario adottato nella narrazione, che faceva ricorso in maniera iperrealistica, ma anche senza indugi speculativi, a scene di violenza.
Forte di 4 nomination agli Oscar del 1972 come miglior film, miglior regia, miglior sceneggiatura non originale e miglior montaggio, presentato lo stesso anno alla Mostra di Venezia, Arancia meccanica è rimasto nella storia del cinema - oltre che come fonte di citazioni letterarie e iconografiche - anche grazie al contributo, nella parte non originale, della colonna sonora.
Essa recuperava, fra le altre, musiche classiche molto conosciute di Rossini e Beethoven, accentuando la chiave visionaria e onirica del film.
Il film è forse il più celebre realizzato da Kubrick, ed è considerato da molti come il più grande mai realizzato dagli anni '70 ad oggi.
Decisivo per la riuscita del film, anche l'apporto di un magnifico Malcolm McDowell, nel ruolo di Alex, pronto e disponibile a tutto, al punto che s'incrina una costola e subisce l'abrasione delle cornee durante le riprese del film.
Trama.
Alex è il capo dei Drughi, una banda di teppisti che trascorre le notti a rapinare e torturare persone nelle loro case, a pestare barboni e a scatenare feroci lotte con bande rivali.
Alex vive con i genitori, ed è seguito da un Ispettore Giudiziario Minorile che controlla disperatamente le sue mosse.
Due sono le cose che adora: l'«esercizio dell'amata ultraviolenza» e Beethoven, che chiama affettuosamente «il Ludovico Van».
Alex ed i suoi drughi amano ritirarsi di tanto in tanto al Korova Milk Bar, dove viene servito il latte piu', cioe' latte rafforzato con droghe come la mescalina; il quale accentua la loro voglia di violenza e barbaria.
I modi di fare di Alex sono crudi ed egoisti, talmente egoisti che i suoi compagni iniziano a sentirsi troppo comandati a bacchetta e si domandano cosa veramente gli rimanga in mano dopo le loro scorribande.
Una sera organizza una rapina con i suoi Drughi nella casa di un'eccentrica collezionista d'arte (ufficialmente direttrice di un "centro dimagrante", più plausibilmente maitresse di una casa d'appuntamenti).
Alex si presenta alla porta di ingresso chiedendo di poter entrare per usare il telefono, dato che un suo amico e' stato vittima di un incidente stradale.
Questa scusa non convince l'eccentrica, la quale non gli apre la porta ed avverte la polizia.
Il giovane Alex si fa strada entrando attraverso una finestra aperta al primo piano, fino a sorprendere la vecchia.
Inizia una buffa scena di lotta tra i due, ma la donna si difende, ed Alex la uccide.
Alex tenta la fuga.
I suoi drughi sono fuori ad aspettarlo, ma uno di loro lo ferisce al volto spaccandogli una bottiglia di latte in faccia, facendolo cadere a terra e accecandolo temporaneamente.
La polizia arriva e lo arresta con l'accusa di omicidio.
Portato in carcere, Alex si sente come una preda tra predatori, tra uomini piu' vilenti di lui, ecco che cerca di rigare dritto accaparrandosi le simpatie del prete della prigione, imparando a memoria versi della Bibbia.Lì viene a conoscenza dell'iniziativa del nuovo Governo in carica, che promette la scarcerazione immediata, a patto che ci si sottoponga ad un innovativo programma di "rieducazione", il Programma Ludovico.
Senza fare troppe domande, accetta tutte le condizioni e viene trasferito in un luogo popolato di medici in cui viene costretto a vedere scene di violenza su uno schermo, mentre gli effetti di una sostanza iniettata poco prima cominciano a fargli provare un dolore fortissimo ed una sensazione di «morte da soffocamento», come puntualizza il conduttore dell'esperimento.
In questo modo, nel giro di due settimane viene completamente condizionato a provare quella stessa sensazione di soffocamento e dolore di fronte a qualsiasi stimolo evocato nei film che aveva visto: violenza, sesso e la Nona Sinfonia di Beethoven che faceva casualmente da sottofondo in un documentario nazista.
Alex viene liberato ed il Governo esalta il Programma Ludovico, salutandolo come soluzione ai problemi della criminalità violenta e del conseguente affollamento delle prigioni.
Ma Alex non ha cambiato la sua natura: è semplicemente condizionato, prova nausea e dolore quando tenta anche solo di reagire ad una violenza, e si ritrova in una società estranea: i genitori hanno affittato la sua stanza, i suoi vecchi compagni sono diventati poliziotti («per dei vecchi Drughi come noi, il lavoro più adatto è questo»), e le sue vittime si vendicano.
Al centro ormai di un caso politico, e trasformato nella vittima perfetta, incapace di esercitare il libero arbitrio, lo sfortunato Alex, dopo essere stato torturato dai suoi vecchi "drughi", bussa alla porta dello scrittore torturato da lui stesso anni prima.
Egli, avendo capito chi si era presentato alla sua porta, chiama dei cospiratori politici che pongono al giovane ex capo drugo delle domande per far cadere il governo attuale e, dopo aver avuto le risposte desiderate, lo inducono al suicidio attraverso la tanto amata Nona Sinfonia di Beethoven.
Malconcio, e di nuovo tra i medici, si risveglia da un sonno profondo nel quale, si lascia intendere, qualcuno ha tentato di de-condizionarlo («quand'ero tutto a pezzi, mezzo sveglio e inconscio, quasi...facevo quel sogno, sempre: tutti questi dottori che pasticciavano pensosi con il mio Gulliver, il mio cervello...»).
Riceve la visita del Ministro dell'Interno che, preoccupato per lo scandalo causato dalla sua storia, si assicura che il ragazzo stia dalla sua parte.
Alex torna a promettere, ad accettare tutte le condizioni, stringe la mano al Potere e viene colto da una visione: di nuovo sesso, di nuovo la sua adorata Nona e, stavolta, una Società che lo approva.
Colonna sonora.
La dimensione dominante di questa colonna sonora è lo sbeffeggiamento, il sarcasmo, l’irrisione e nelle tracce trovano posto la Nona di Beethoven stravolta al synthetizer da Wendy Carlos (1939), maestra in queste trascrizioni poi una versione accelerata, poi, dell’ouverture del Guglielmo Tell rossiniano che commenta la sequenza, accelerata anch’essa, dell’orgia di Alex con le due fanciulle del Chelsea Drugstore, infine, troviamo la Musica per il funerale della regina Maria di Purcell.
Il cineasta collega le musiche ad un’espressività musicale, platealmente, negativa e “degenerata” come quella di un rock satanico o ad una qualunque forma d’arte sospettabile di pregiudizio.
Kubrick propone una meditazione sulla musica “alta”, quella assoluta e intangibile dei Beethoven, Purcell e Rossini, qui dissacrata da atteggiamenti impertinenti, da “baffi alla Gioconda” ben diversi dall’ossequiosa riverenza ad essa tributata in 2001: Odissea nello spazio (1968).
Simmetricamente, poi Kubrick trasferisce questa riflessione circa la natura ambigua ed indisciplinabile della musica anche su una pagina ben più recente e leggera, ma anch’essa “esemplare”, a suo modo, in termini di morale: la cinematografica e fortunatissima “Singin’ in the rain”.
Il brano viene caricato di valenze bizzarre e sconcertanti, al punto che lo scandalo musicale, e relativi dibattiti con feroci polemiche finiranno per focalizzarsi quasi più su questa popolarissima e virtuosa pagina che sui numerosi capitoli di musica colta di quale il lungometraggio è gremito.
Le pagine classiche di Arancia meccanica sono sottoposte all’ “appetibilizzazione”, procedura che permette l’avvicinamento e la demistificazione del protagonista dalle violenze perpetuate.
Proprio quest’ultimo brano compare nell’incipit del film ad accompagnare l’auto rappresentazione di Alex e si ripresenterà in altre sequenze sempre associate al Korova Milk Bar, luogo di ritrovo della banda dei drughi, di cui diventa una sorta di tema associato.
Wendy Carlos.
Wendy (all’epoca all’anagrafe Walter) Carlos era reduce nel 1971, anno di esordio di Arancia meccanica, dal successo planetario dei suoi due album d’esordio, Switched – on Bach e The Well – Tempered Synthesizer, nei quali aveva sottoposto pagine bachiane a rielaborazioni puramente timbriche avviando e via via avvalorando il fraintendimento della musica elettronica come “genere” commerciale e di facile godibilità.
Carlos si pone a ponte tra rigorosa ricerca elettronica e musica pop: adotta aromi strumentali che dell’elettronica utilizzano l’ampio strumentario, come il sintetizzatore Moog, e non certo i linguaggi sperimentali, oggetti di riforma negli studi fonologici.
Il compositore non si spinge oltre ad elementi coloristici ed a suggestioni timbriche, però Kubrick ne resta estasiato dalla capacità della musica di Carlos d’offrire punti di vista proiettati verso un futuro tecnologico, con prospettive d’inquietudine.
Le soluzioni proposte da Carlos sembrano offrire, a Kubrick, un’elettronica moderatamente innovativa tanto da donare nuovi punti di vista, o di ascolto, inediti e non ortodossi su tesi musicali carichi di secoli.
Questo modo di fare e di usare la tecnologia, chiamata da Bernardi “progressismo al rallentatore”, colpisce il regista inglese, che si fida della tecnologia ma che è segretamente inquieto di fronte a distacchi bruschi dalla terraferma della tradizione.
Al primo impatto con il pubblico la presunta lesa sacralità beethoviana di Arancia meccanica scatena un autentico vespaio finendo per addebitare al film una trasgressività, rivelatosi fittizia.
Timesteps.
L’unico brano originale è Timesteps ed è frutto turbinoso della tastiera Moog di Walter / Wendy Carlos; la pagina è stata scritta prima della stesura del film ed è stata ispirata dal romanzo di Burgess (1917 – 1993).
Questa composizione la troviamo quando Alex viene sottoposto alla visione forzata di brutalità ed orrori assortiti.
In questo passaggio, vengono messe in evidenza le voci trasfigurate dal vocoder dove si da consistenza fonica alla sgradevolezza del trattamento clinico, trasponendo così in una diversa sfera sensoriale le tormentose conseguenze di quella terapia.
Questo brano produce una indefinita e sensibile immedesimazione anche senza che la regia carichi di tinte della ripugnanza, lo spettatore condivide con nausea alle atrocità cui assiste.
Musica classica.
Il gioco dei contrari tipicamente kubrickiano, s’innesta soprattutto sull’amore di Alex verso la musica classica: nella distorta visione del mondo e dei rapporti sociali, Beethoven viene assunto come summa di contenuti ed ideologie e come tale attaccato e trasgredito.
È possibile tracciare una duplice partizione tra la figura di Alex e la musica.
Nella prima, la versione di Alex come “capo drugo”, istintivo e pieno di pathos ingovernabile è affidato alle pagine di Rossini, con l’eccezione dell’Andante dalla Overture del Guglielmo Tell.
Alex ripulito dalle pulsioni violente è associato alle pagine beethoviane, che nel film troviamo unite alle sue fantasie ad occhi aperti così come alle visioni dei film “teraupetici” sul nazismo.
Beethoven.
Le pagine beethoviane sono la pagina principale su cui poi Kubrick plasma le immagini e gli stacchi di montaggio, come sui dettagli dei crocefissi oltraggiosi di Alex, che seguono pedissequamente le scansioni ritmiche del secondo tempo (Molto vivace).
Il significato generalmente connesso alla Nona Sinfonia (ed in particolare al conclusivo Inno alla gioia, ode alla concordia, all’amicizia e all’ordine) viene ribaltato ed il brano finisce per fare da sfondo e da stimolo alle scene di violenza più bestiali.
Nella gioia di Alex non troviamo più nulla della gioia ma semmai il suo uso distorto e riscontrabile nelle diverse sequenze in cui il pezzo è utilizzato, associato alle immagini atroci delle parate naziste durante la “cura Ludovico” sia come sottofondo della vendetta di Mr. Alexander.
Rossini.
L’ouverture della Gazza ladra assume, fin dall’inizio, la funzione di vero e proprio leitmotiv della violenza: s’ascolta il ritmo danzante e la vitalità di questo brano durante lo scontro con la banda di Billy Boy nel teatro abbandonato, durante il viaggio sulla Durango verso la casa di Mr. Alexander, nella colluttazione con la signora dei gatti o provenire da un posto imprecisato e suggerire al protagonista atti brutali.
I rilanci sempre più caricati nel crescendo, l’artificio del ribattuto e la ripetitività tematica, caratteristiche rossiniane, sono qui tutte funzionali con naturalezza ed esattezza di tempi e gesti.
Le scene di violenza acquisiscono così un aspetto gioioso e, quasi, liberatorio.
L’allegro vivace del Guglielmo Tell, ancora di Rossini, è in versione molto accelerata e ben si sposa in virtù del dinamismo irrefrenabile e della carica ironica che pervade il rapporto di Alex con due ragazze abbordate in un negozio di dischi: qui troviamo l’elemento ritmico del crescendo, progressivamente più frenetico ed incalzante, viene qui spinto ad una esasperata eccitazione emotiva, in sintonia con il visivo, finché il ritmo da martellante si fa sovraeccitato, mitragliante, ad evocare l’inesauribilità di energie e l’ingordigia animalesca.
L’Andante della Overture del Guglielmo Tell, affidato a cinque violoncelli, è pervaso da una atmosfera di rassegnata, dolente meditazione in cui viene ad essere una caricatura sonora di una afflizione teatrale e stucchevole.
L’Overture to the Sun è un brano dal sapore medioevale, in cui viene molto fuori il tamburello, che viene utilizzato nella prima parte post esperimento, per verificare in pubblico la guarigione dalle pulsioni violente.
Singin' in the rain (Cantando sotto la pioggia, 1952).
Questo brano è reso insostenibile ed oltraggioso dalla combinazione con le immagini del feroce pestaggio; una sintesi inaccettabile, a detta di molti, tanto per la messa in scena traumatizzante per sé che per l’indisponente formulazione audiovisiva.
Alex intona, con disumana euforia questa canzone durante l’aggressione ai danni dello scrittore Alexander e di sua moglie, facendo sì che le pause ritmiche del brano siano cadenzate (e sottolineate) “a tempo” dai calci e dalle bastonate che egli sferra ai due malcapitati.
In questo passaggio si riconosce l’ironia kubrickiana giocata sulla contraddizione tra l’evento messo in scena e l’innocenza evocativa: è impossibile non andare con la memoria alle evoluzioni festose di Gene Kelly (1912 – 1996) sotto l’acquazzone.
La scena del musical è l’emblema dell’amore e della gioia di vivere; in Arancia meccanica la stessa canzone alimenta e ratifica una lucidità aggressiva, che incanala in senso distruttivo gli impulsi che Kelly aveva risolto in senso positivo.
L’analogia tra i due lungometraggi è nella danza: palese quella del musical, quella, nel film di Kubrick, è, invece, una macabra marcia di violenza, le cui movenze sembrano le cadenze di un balletto, seppur brutale.
L’uso incongruo ed irriverente della musica che possiamo riscontrare almeno in altre due situazioni: nell’utilizzo di I want to marry a lighthouse keeper (voglio sposare il custode di un faro) di Erika Eigen associato al ritorno a casa di Alex, che è tutto fuorché un’illuminazione e nell’ouverture del Guglielmo Tell (rielaborata al sintetizzatore da Wendy Carlos) di Rossini (1792 – 1868) che accompagna la sequenza dell’orgia, giocata sia visivamente che musicalmente su l’accelerazione.
Il gioco grottesco che si innesta è valorizzato dal fatto che il brano è comunemente conosciuto come la “cavalcata del Guglielmo Tell”.
La revisione attuata da Kubrick, a carico del motivetto di Singing in the rain, è meno eccessiva e stravagante di quanto pare, sussiste in realtà una coerenza, occulta ma ferrea, che è quella dell’antagonismo, inconciliabile solo in apparenza tra i poli del dualismo apollineo / dionisiaco.
Alex è esuberanza animale, energia vitale allo stato puro ed affrancato da codici morali, ma è anche prodotto di una società e di una cultura persuasiva e pervasiva.
Nulla di più naturale, quindi, che per un individuo come Alex, formato a dosi energiche di cultura massificata e privo di riferimenti alternativi, l’Inno alla gioia dalla Nona Sinfonia beethoviana, Sheherazade di Rimskij-Korsakov (1844 – 1908) e Singin' in the Rain coincidano con espressioni di gioia incontrollata.
Non sembra sussistere la gratuità logica nella soluzione che affida a Singin’ in the rain le truci cadenze del pestaggio: anche i conti della pertinenza sembrano tornare, giacché il giovanotto è prodotto della cultura del suo tempo cui attinge a proposito e sproposito.
Dal momento che la pratica ed il compiacimento della violenza gratuita allontanano emotivamente lo spettatore da Alex, è indispensabile riportare lo spettatore a coordinate più “normali e universali, condivise e condivisibili, quindi Kubrick opta per l’individuazione e valorizzazione di un punto di contatto.
Con questa operazione, il cineasta inglese sceglie Singin’ in the rain e l’Inno alla gioia come punto di contatto tra il pubblico ed Alex, visto che quest’ultimo risulta figlio di un alterità sociale, Queste pagine, infatti, avvicinano il protagonista, attraverso l’accessibilità del linguaggio sonoro, al pubblico (pratica non nuova nei lavori di Kubrick).
La ricerca di capisaldi musicali (e non) di estrema notorietà e di effetto collaudato sono riconducibili anche a quella che Ghezzi chiama “la popolarità della comunicazione”, ovvero l’attrattiva ed accessibilità di linguaggi e modelli su cui Kubrick non ha l’abitudine di lesinare e che non disprezza l’impiego di cavalli di battaglia, come in Eyes Wide Shout (1999) con Strangers in the night, impiegati con intenzioni allusive e simboliche.
Censura.
Se al giorno d'oggi le violenze di Arancia meccanica possono dirsi poca cosa in confronto a quanto mostrato da cinema e televisione, all'inizio degli anni '70 erano un sicuro pugno nello stomaco.
Nonostante Kubrick intendesse condannare la violenza invece di fomentarla, lettere minatorie dalla Gran Bretagna arrivarono a Kubrick e alla sua famiglia, tanto da indurre il regista a chiedere e ottenere dalla Warner Bros il ritiro della pellicola dalle sale locali.
Nella maggior parte dei Paesi del mondo (Italia compresa) il film fu vietato ai minori di 18 anni e divenne uno dei bersagli preferiti della censura e del perbenismo popolare.
Anche in Italia il film divise, e il provvedimento di divieto ai minorenni durò fino al 1998, quando una sentenza del Consiglio di Stato lo abbassò ai minori di 14 rendendolo così il film utilizzabile anche al piccolo schermo.
Ma per nove anni, né RAI né Mediaset si mostrarono interessate a sfatare quello che da un quarto di secolo era considerato "tabù televisivo": a parte un unico passaggio (1999) nella TV a pagamento (Tele+), Arancia meccanica rimase invenduto fino a quando Telecom Italia Media non ne acquisì i diritti per poi trasmetterlo finalmente in chiaro su La7.
Il 25 settembre 2007, preceduto dal documentario La meccanica dell'arancia condotto dal regista Alex Infascelli, il film ruppe questo tabù dopo le ore 22,30 (come previsto per le pellicole vietate ai minori di 14 anni), 35 anni dopo la sua uscita cinematografica.
Nadsat.
Il Nadsat è uno slang artificiale derivato dall'inglese con numerose influenze russe, inventato dallo scrittore Anthony Burgess.
Esso è usato da Alexander DeLarge e dai suoi "Drughi" (dal russo Друг / Друзья: Durg / Druz'ja = amico/i).
Kubrick e Platone.
Da non trascurare l'ipotesi che la "cura Ludovico" costituisca una citazione esplicita dell'allegoria del "Mito della caverna" di Platone, Alex è sostituito agli uomini incatenati e costretti a guardare le ombre proiettate sulla parete dagli artefici, e come l'ipotetico uomo dell'allegoria che venga liberato Alex non è poi in grado di interagire con la realtà esterna e di conseguenza ne diviene vittima.
Infine c'è da considerare che lo spettatore del film vede sullo schermo raffigurata, in maniera allegorica, la sua stessa condizione (anch'egli nella "Caverna" buia a guardare fisso delle ombre sullo schermo) in un infinito gioco di specchi.
Location.
Il film è stato girato quasi interamente in location reali, le quali, nei casi in cui è stato possibile identificarle, sono state riconosciute nella città di Londra, dove infatti il regista viveva durante la registrazione del film.
Ad esempio, lo stupro della moglie dello scrittore Alexander viene ambientata nella Skybreak House, nell'Hertfordshire, una villa progettata dal famoso architetto Sir Norman Foster.
Alex si getta dalla finestra dall' Edgwarebury Hotel in Elstree, Londra.
Alex vive nella zona del Thamesmead South Housing Estate nel sud est di Londra.
La rissa tra i Drughi e la banda di Billy Boy avviene sulla Taggs Island, nei pressi dell'Hampton Court Palace.
Il centro medico Ludovico è in realtà la Brunel University, Uxbridge, ad ovest di Londra.
Il sud est di Londra è stato utilizzato per diverse location del film, in particolare la zona di Wandsworth.
In questa zona si trova il sottopasso (foto a fianco) dove è stata girata la celebre scena in cui Alex e la sua banda pestano un vecchio alcolizzato.
Il barbone ed Alex si rincontrano dopo la "cura" sulle rive del Tamigi, in prossimità del Black Friars Bridge (il Ponte dei Frati Neri), noto alla cronaca quale scena del presunto suicidio del banchiere Roberto Calvi nel 1982.
</doc> 
<doc id="412" url="http://it.wikipedia.org/wiki/Afnio">
Afnio.
L'afnio è l'elemento chimico di numero atomico 72, il suo simbolo è Hf.
L'afnio è un metallo di transizione di aspetto lucido e colore argenteo, chimicamente assomiglia allo zirconio e si trova spesso nei minerali di zirconio.
L'afnio si utilizza in lega con il tungsteno nei filamenti e negli elettrodi inoltre è utilizzato come assorbente di neutroni nelle barre di controllo dei reattori nucleari.
Caratteristiche.
Questo metallo argenteo si presenta duttile e resistente alla corrosione.
Le proprietà dell'afnio sono fortemente influenzate dalle impurezze di zirconio e questi due elementi sono tra i più difficili da separare.
La sola differenza importante tra i due è la densità (la densità dello zirconio è circa la metà di quella dell'afnio).
Il carburo di afnio è il composto binario più refrattario che si conosca (fonde a 4150 °C) ed il nitruro di afnio è il più refrattario fra tutti i nitruri metallici (con un punto di fusione di 3310 °C).
Questo metallo è resistente agli alcali concentrati mentre gli alogeni reagiscono con esso formando tetraalogenuri di afnio.
Ad alta temperatura l'afnio reagisce con ossigeno, azoto, carbonio, boro, zolfo e silicio.
L'isomero nucleare Hf-178-2m è usato come sorgente di raggi gamma e se ne sta studiando l'utilizzo come sorgente di energia nei laser a raggi gamma.
Applicazioni.
L'afnio è utilizzato per fabbricare barre di contenimento nei reattori nucleari per via della sua alta capacità di assorbimento dei neutroni (è in grado di assorbire neutroni energetici 600 volte più efficacemente che lo zirconio), inoltre ha ottime caratteristiche meccaniche ed un'eccezionale resistenza alla corrosione.
Altri utilizzi sono: Intel di recente ha prodotto una tecnologia di transistor per i suoi processori a 45 nm che fa uso dell'afnio.
Storia.
L'afnio (dal latino Hafnia che significa "Copenaghen") è stato scoperto da Dirk Coster e George Charles de Hevesy nel 1923 a Copenaghen, Danimarca.
Poco dopo, mediante la teoria di Bohr, si predisse che l'elemento fosse associato con lo zirconio ed infine fu trovato in questo elemento tramite un'analisi con lo spettroscopio a raggi X condotta in Norvegia.
Fu separato dallo zirconio attraverso ripetute ricristallizzazioni dei fluoruri di ammonio o potassio da Jantzen e von Hevesey.
L'afnio metallico fu preparato per la prima volta da Anton Eduard van Arkel e Jan Hendrik deBoer facendo passare il vapore di tetraioduro sopra un filamento di tungsteno riscaldato.
Dove si trova.
L'afnio si trova in natura combinato con i composti di zirconio ma non esiste come elemento libero in natura.
I minerali che contengono zirconio come l'alvite [(Hf, Th, Zr)SiO4 H2O], thortveitite e zircone (ZrSiO4), contengono dall'1 al 5 per cento di afnio.
Circa la metà dell'afnio metallico è prodotto mediante raffinazione dello zirconio.
Questo processo si effettua riducendo il tetracloruro di afnio con magnesio o sodio nel processo Kroll.
Precauzioni.
L'afnio va trattato con attenzione perché quando è in polvere è piroforico cioè si accende spontaneamente a contatto con l'aria.
Composti contenenti questo metallo vengono raramente a contatto con le persone ed il metallo puro non è tossico ma tutti i suoi composti dovrebbero essere trattati come sostanze tossiche.
L'esposizione all'afnio e ai suoi composti non deve eccedere il TLV-TWA pari a 0,5 mg/mc, valore limite ponderato su 8 ore giornaliere.
</doc> 
<doc id="414" url="http://it.wikipedia.org/wiki/Apple_II">
Apple II.
L'Apple II è considerato il primo personal computer prodotto su scala industriale.
Steve Jobs e Steve Wozniak nel 1976 avevano già costruito nel loro garage (che diventò poi un mito) l'Apple I, un computer che però poteva essere appetibile solo ad un pubblico di appassionati di elettronica.
Jobs desiderava rendere l'informatica accessibile a tutti quindi, rielaborando il progetto dell'Apple I, i due misero tutta l'elettronica in una scatola di plastica beige dotata di monitor e tastiera dando forma al personal computer che utilizziamo ancora oggi.
Hardware.
La presentazione avvenne nel 1977 al primo Computer show di Atlantic City.
Era dotato di un microprocessore MOS 6502 funzionante alla frequenza di 1MHz, la memoria RAM ammontava a 4 kB espandibili fino a 48 kB, 8 alloggiamenti di espansione, un BASIC (senza virgola mobile) su ROM, il monitor era a colori (ma ne esistevano anche di monocromi), come unità dati un registratore a cassette o uno/due drive per floppy disk da 5" 1/4.
Successivamente Apple produsse il suo primo hard disk: il ProFile da 5 MB (il cui costo era inavvicinabile, circa tremila dollari).
L'Apple II era interfacciabile con stampanti e modem, e mediante una scheda con microprocessore Zilog Z80 poteva utilizzare il sistema operativo M.
Una stampante venduta direttamente dalla Apple si chiamava "Silentype" ed era di tipo a carta termica a rullo.
Software.
Il sistema operativo era l'Apple DOS (la versione più diffusa fu la 3.3), poi sostituito dal ProDOS, i primi programmi: Visicalc, Apple Writer, ScreenWriter ed AppleWorks che fu il primo integrato.
I linguaggi: Applesoft BASIC (che aggiunse i calcoli in virgola mobile), UCSD Pascal, Assembler, Logo.
Con l'avvento del mouse, fiorirono moltissimi programmi in modalità grafica, vedi JANE prodotto integrato simile al citato AppleWorks, MouseCalc, AppleDesk, eccetera.
Molti software venivano distribuiti come eseguibili binari (lanciabili con il comando BRUN), ma poiché il sistema operativo di base conteneva un interprete BASIC integrato, alcuni software erano distribuiti direttamente come codice sorgente (lanciabile con il comando RUN).
Numerose riviste pubblicavano perfino codice su carta che il lettore poteva pazientemente battere alla tastiera per ottenere programmi e giochi omaggio.
Oltre a pubblicare listati, alcune (raramente) fornivano anche floppy (da 5 1/4) con giochi ed applicativi.
Una cosa fondamentale era il manuale allegato che riportava il codice assembler commentato del software "MONITOR" ossia il BIOS (eseguito dal BASIC col comando "call -151").
Nel manuale stesso, inoltre vi erano descritte moltissime routine con i parametri da inserire nei registri ed il loro utilizzo.
All'epoca circolavano pure manualetti con istruzioni all'utilizzo del DOS, locazioni delle variabili in RAM, e uso delle relative routines.
Data la semplicità costruttiva dei primi modelli (][e][+) nel mondo furono costruiti diversi "cloni", spesso con nomi di frutta (ad es.
Lemon II, Orange II...).
Per contrastare questo fenomeno, l'Apple, costruí i modelli //e e //c che utilizzavano chip custom.
</doc> 
<doc id="415" url="http://it.wikipedia.org/wiki/Anomalia_genomica">
Anomalia genomica.
Le anomalie genomiche, dette anche cariotipiche, sono quelle anomalie che determinano un cambiamento nel numero dei cromosomi di un genoma, o cariotipo.
Si possono distinguere due tipi di anomalie genomiche: euploidia aberrante ed aneuploidia.
Euploidia aberrante.
Quando ad essere aggiunti (più raramente eliminati) sono interi corredi cromosomici.
Monoploidia.
La monoploidia è caratterizzata dalla presenza di un solo cromosoma per ogni tipo; è ovviamente un'anomalia quando non costituisce la norma: in quel caso si parlerà di aploidia.
La monoploidia è abbastanza rara in organismi eucarioti e poco spesso gli embrioni monoploidi sopravvivono; se anche riescono a raggiungere lo stadio adulto non saranno comunque fertili perché i cromosomi non avranno i loro omologhi con cui appaiarsi nel corso della meiosi, per formare i gameti.In genere è dovuta a sviluppo di gameti femminili senza fecondazione attraverso il processo di partenogenesi.
Tra i casi di monoploidia si riscontrano nei maschi degli imenotteri che dunque a differenza degli individui di sesso femminile della stessa specie non saranno diploidi ma aploidi.
Poliploidia.
La poliploidia consiste nella presenza di più di due serie di cromosomi.
Negli animali è rarissima, ma vi sono casi nel crostaceo Artemia salina.
Nelle piante è più comune, probabilmente perché esse hanno una morfogenesi meno complessa degli animali.
Distinguiamo la poliploidia in due categorie: Nelle piante spesso la tetraploidia (4n) è associata a speciazione per ibridazione.
Il caso più noto di triploidia è il banano commerciale, che per questo si può riprodurre solo asessualmente.
Aneuploidia.
Aneuploidia si ha quando il numero di cromosomi non è un multiplo esatto di n (dove n è il numero aploide di cromosomi), ovvero quando sono presenti cromosomi in eccesso o in difetto rispetto al normale.
Molte aneuploidie non portano ad individui vitali ma ne determianno la morte prima della nascita (aborto spontaneo).
Monosomia.
La monosomia consiste nella presenza di un solo cromosoma di una coppia nel nucleo.
Si dice monosomia parziale quando un cromosoma ha in duplice copia solo una sua porzione.
Monosomie umane.
Disordini genetici derivanti da monosomie nell'uomo sono: Disomia.
Consiste nella presenza di due cromosomi per ogni tipo: in organismi diploidi, come l'uomo, quindi, rappresenta la normalità.
È una anomalia genetica in individui aploidi, che avranno due, invece che uno, cromosoma per per tipo.
Nella specie umana le cellule somatiche sono diploidi e hanno un corredo di 46 cromosomi appaiati in 23 coppie, tuttavia i gameti presentano una condizione aploide, con una sola copia di ogni cromosoma.
Nelle coppie, i cromosomi sono solitamente omologhi (hanno le stesse dimensioni e forma, oltre che la stessa posizione e numero di geni), tranne nel caso dei cromosomi sessuali (detti anche eterosomi, in contrapposizione con gli altri, detti autosomi) X e Y (così denominati per la loro forma) che sono cromosomi eterologhi nei maschi.
Questo corredo cromosomico normalmente ha un uguale contributo da entrambi i genitori: nel caso in cui una coppia di cromosomi derivi da un singolo parente, si ha una disomia uniparentale.
Nel caso estremo in cui tutti i cromosomi derivano da un solo genitore, si ha una diploidia uniparentale, che comporta il mancato sviluppo embrionale.
Trisomia.
Ovvero presenza di un cromosoma in eccesso: individui trisomici per un cromosoma ne avranno tre copie invece di due.
Queste anomalie sono dovute a processi di non disgiunzione nel corso della meiosi.
Esistono forme di trisomia parziale quando porzione di un cromosoma in eccesso si legano ad un altro cromosoma o quando un cromosoma ha due copie di una sua parte.
Inoltre si ha la trisomia a mosaico quando sono presenti frammenti extra di cromosomi solo in alcune cellule dell'organismo.
Tetrasomia e pentasomia.
Indica la presenza rispettivamente di 4 o 5 copie di cromosoma per tipo.
Sono aneuploide molto rare ma comunqur riscontrate anche nell'uomo: esempi di cariotipo anormale sono XXXX (sindrome dell'XXXX), XXYY, XYYY, XXXXX, XXXXY, XXXYY, XYYYY e XXYYY.
</doc> 
<doc id="416" url="http://it.wikipedia.org/wiki/Argento">
Argento.
L'argento è l'elemento chimico nella tavola periodica che ha simbolo Ag (dall'abbreviazione del latino Argentum) e numero atomico 47.
È un metallo di transizione tenero, bianco e lucido; l'argento è il migliore conduttore di calore ed elettricità fra tutti i metalli, e si trova in natura sia puro che sotto forma di minerale.
Si usa nella monetazione, in fotografia e in gioielleria, in cui è protagonista di una intera branca, l'argenteria, che riguarda coppe, cuccume, vassoi, cornici e posate da tavola.
Caratteristiche.
L'argento è un metallo monovalente molto duttile e malleabile, appena più duro dell'oro, con una lucentezza metallica bianca che viene accentuata dalla lucidatura.
Ha la maggiore conducibilità elettrica tra tutti i metalli, superiore persino a quella del rame che però ha maggiore diffusione per via del minore costo.
L'argento puro, tra i metalli, ha anche la più alta conducibilità termica, il colore più bianco, la maggiore riflettanza della luce visibile (povera invece nel caso della luce ultravioletta) e la minore resistenza all'urto.
Gli alogenuri d'argento sono fotosensibili e l'effetto prodotto su di essi dalla luce è alla base della fotografia in bianco e nero.
L'argento è stabile nell'aria pura e nell'acqua pura, ma scurisce quando è esposto all'ozono, all'acido solfidrico o all'aria contenente tracce di composti dello zolfo.
Nei suoi composti l'argento ha numero di ossidazione +1.
Applicazioni.
L'argento trova principalmente impiego come metallo prezioso ed i suoi alogenuri, in special modo il cloruro d'argento, sono impiegati in fotografia - che ne è l'utilizzo principale in termini di quantità.
Storia.
L'argento è noto sin dall'antichità.
Il termine deriva dal latino argentum e dal greco αργύριον, legati ad αργός "splendente, candido, bianco".
È menzionato nel libro della Genesi e l'analisi di resti in siti archeologici in Asia minore e nelle isole del Mar Egeo indica che l'argento già nel quarto millennio avanti Cristo veniva separato dal piombo.
Per millenni l'argento è stato usato come ornamento e come materiale per utensili, come merce di scambio e come base per molti sistemi monetari.
È stato a lungo considerato il secondo metallo più prezioso, dopo l'oro.
In molte teologie e cosmogonie, l'argento è associato alla luna e a divinità lunari e femminili.
Benché chimicamente i due elementi non siano correlati, nell'antichità il mercurio veniva considerato come una specie particolare di argento - da cui il nome tradizionale di argento vivo ed il suo nome latino hydrargyrium (argento liquido).
In araldica il colore argento ricorre in molti stemmi e blasoni; a volte viene rappresentato con il colore bianco.
Il valore dell'argento subì un brusco calo quando la scoperta di giacimenti in America Latina, tra cui le miniere di Zacatecas e Potosì, portò ad un'inflazione del metallo.
L'argento dà il nome ad una nazione, l'Argentina, ed al suo principale fiume, il Rio de la Plata - dal suo nome spagnolo, plata.
Nel corso del secolo diciannovesimo l'argento iniziò ad essere demonetizzato mentre l'oro seguirà il medesimo destino nel secolo successivo.
Mentre l'oro resta però in parte nei forzieri delle banche centrali l'argento fu man mano completamente liquidato.
Questa immensa quantità d'argento "liberata" dalle funzioni monetarie ha causato fino a tempi recentissimi una grande disponibilità di metallo, nonostante la produzione mineraria fosse di gran lunga inferiore ai consumi.
Oggi l'argento disponibile sta paurosamente diminuendo e il prezzo comincia a reagire: dai minimi del 1999 è triplicato e ora quota U$16,415 (11/01/2008, massimo storico a New York).
Questo processo di adeguamento del rapporto domanda-offerta è destinato, pur con alti e bassi, ad accelerare; e, vista la scarsissima elasticità della produzione (la maggior parte dell'argento viene estratto come sottoprodotto di altri minerali) il prezzo dell'argento, sempre più utilizzato nelle industrie tecnologiche ma in percentuali piccolissime relativamente al costo finale, è destinato a moltiplicarsi; quando queste prospettive verranno a conoscenza della massa degli investitori, si scatenerà una vera e propria corsa folle al possesso del bianco metallo, il cui prezzo raggiungerà vette ineguagliate, forse un multiplo dei U$ 50 brevemente toccati nel gennaio 1980 durante il fallito tentativo della famiglia texana Hunt di controllare il mercato.
Quel che è certo è che il rapporto oro/argento (oggi di circa 1 a 50) si avvicinerà alla media storica di 1 a 15; la realtà è che oggi, sulla superficie del nostro pianeta, è presente molto più oro che argento; mentre quest'ultimo viene sistematicamente impiegato ed è in larga misura irrecuperabile, l'oro estratto è poi conservato sotto forma di lingotti o gioie.
Disponibilità.
L'argento si trova in natura sia allo stato nativo che combinato in composti con lo zolfo, l'arsenico, l'antimonio o il cloro in svariati minerali - ad esempio, l'argentite, Ag2S.
Giacimenti d'argento si trovano in Canada, Messico, Perù, Australia e negli Stati Uniti.
Il Messico è il principale produttore, con 2.747 tonnellate prodotte nel 2000, che rappresentano il 15% circa della produzione mondiale.
Oltre che dai minerali, l'argento si ottiene anche dalla raffinazione elettrolitica del rame.
L'argento di grado commerciale è puro al 99,9%, sono disponibili gradi di purezza fino al 99,999%.
Isotopi.
L'argento che si trova in natura si compone di due isotopi stabili: 107Ag e 109Ag, di cui il primo è il più abbondante (51,839%).
Dell'argento sono stati individuati 28 isotopi radioattivi, i più stabili di essi sono 105Ag, con un'emivita di 41,29 giorni, 111Ag (7,45 giorni) e 112Ag (3,13 ore).
Tutti gli altri hanno tempi di dimezzamento inferiori all'ora e la maggior parte di essi inferiore a 3 minuti.
Questo elemento ha anche numerosi metastati, i più stabili dei quali sono 128Agm (emivita:418 anni), 110Agm (249,79 giorni) e 107Agm (8,28 giorni).
Gli isotopi dell'argento hanno pesi atomici compresi tra i 93,943 amu di 94Al ai 123,929 amu di 124Al.
La principale modalità di decadimento degli isotopi più leggeri di 107Al è la cattura elettronica con conversione in palladio, mentre per gli isotopi più pesanti è il decadimento beta con conversione in cadmio.
L'isotopo 107Pd decade con emissione di raggi beta a 107Al con un'emivita di 6,5 milioni di anni.
Le meteoriti di ferro sono gli unici corpi aventi un rapporto palladio/argento sufficientemente alto per poter produrre variazioni misurabili dell'abbondanza di 107Al.
L'argento-107 di fonte radiogenica è stato individuato per la prima volta nel 1978 nella meteorite di Santa Clara, in California.
Gli scopritori hanno suggerito che la coalescenza e la differenziazione dei piccoli pianeti con nucleo di ferro sia avvenuta 10 milioni di anni fa dopo un evento nucleosintetico.
La correlazione tra 107Al e 107Pd osservata in corpi celesti che erano fusi durante l'accrezione del sistema solare riflette la presenza di nuclidi instabili nel sistema solare primordiale.
Precauzioni ed effetti sulla salute.
L'argento in sé non è tossico, ma molti dei suoi sali sono velenosi e potenzialmente cancerogeni.
I composti dell'argento possono essere assorbiti nel sistema circolatorio e depositarsi in diversi tessuti dell'organismo portando all'argiria, condizione che produce una colorazione grigia permanente della pelle e delle mucose.
L'argento non ha alcun ruolo negli equilibri biologici degli esseri umani.
Gli effetti dell'argento sulla salute umana sono ancora oggetto di disputa.
L'argento ha un effetto germicida e in vitro uccide molti microorganismi senza praticamente causare danni a forme di vita più complesse.
Ippocrate scrisse che l'argento aveva effetti benefici e proprietà curative.
Sono molti i composti dell'argento venduti come medicamenti per un'ampia gamma di malattie, tuttavia nessuno studio clinico ne ha mai dimostrato l'efficacia come antibiotico in vivo.
Composti dell'argento sono usati per accelerare la ricostruzione dei tessuti danneggiati da ustioni.
Negli Stati Uniti, l'argento è usato insieme al rame per mantenere pulite le piscine.
Il rame è attivo contro le alghe, l'argento contro i batteri data la sua capacità di ossidarli per contatto.
A livello biologico, il catione Ag+ interagisce soprattutto con i gruppi sulfidrilici (SH), ma anche amminici (NH2) e carbossilici (COOH) delle proteine.
Se l'interazione interessa proteine enzimatiche, si ha un'inattivazione di queste, con conseguente alterazione del metabolismo cellulare e della morte della cellula.
Dal momento che l'Ag+ interagisce idiscriminatamente, sia con le proteine batteriche, sia con le proteine dell'organismo umano, è necessario impiegare delle preparazioni a bassa concentrazione, in modo da ottenere una minore reattività e perciò una maggiore selettività per un'ottimale attività antisettica, minimizzando così il danno a carico dei tessuti interessati.
Quando lo ione argento viene a contatto con i liquidi biologici, ricchi di ione cloruro (Cl-), se la sua concentrazione è sufficientemente elevata, può in parte precipitare sotto forma di AgCl (sale debolmente solubile, dal quale si liberano basse attività di equilibrio, le quali esplicano una blanda, e quindi selettiva, azione antisettica.
Lo ione argento, a seguito di un contatto prolungato, può produrre effetti tossici di accumulo di progressiva gravità fino alla comparsa di una malattia cronica, di tipo professionale, che va sotto il nome di "Arginismo".
Questa malattia si manifesta, inizialmente, con la comparsa sulla pelle di una colorazione grigio-nera permanente dovuta alla formazione superficiale di Ag e di Ag2S; successivamente insorgono bronchiti croniche, danni renali e sclerosi delle arterie.
Per ingestione orale, l'intossicazione è rapida e provoca in progressione: vomito, dolori addominali, gastroenterite, collasso e morte.
Per esempio, il AgNO3 ha un effetto letale, in un individuo adulto, qualora venga ingerito alla dose di circa 10g.
Lo ione argento interagisce anche con gli acidi nucleici (DNA, RNA)instaurando legami soprattutto a livello delle basi azotate.
(-T.M.-)
</doc> 
<doc id="417" url="http://it.wikipedia.org/wiki/Arsenico">
Arsenico.
L'arsenico è l'elemento chimico di numero atomico 33.
Il suo simbolo è As.
È un noto veleno ed un metalloide che si presenta in tre forme allotropiche diverse: gialla, nera e grigia.
L'arsenico ed i suoi composti trovano impiego come pesticidi, erbicidi ed insetticidi.
È inoltre usato in alcune leghe.
Caratteristiche.
Dal punto di vista chimico, l'arsenico è molto simile al suo omologo, il fosforo, al punto che lo sostituisce parzialmente in alcune reazioni biochimiche, da cui il suo effetto tossico.
Scaldato, si ossida rapidamente ad ossido arsenoso, dal tipico odore agliaceo.
L'arsenico ed alcuni suoi composti sublimano, passando direttamente dalla fase solida a quella gassosa.
L'arsenico elementare si trova in due diverse forme solide; gialla e grigia/metallica, le cui densità relative sono rispettivamente 1,97 e 5,73.
Applicazioni.
L'arseniato di piombo è stato usato fino a buona parte del XX secolo come pesticida sugli alberi da frutto, con gravi danni neurologici per i lavoratori che lo spargevano sulle colture e ci sono resoconti sull'uso di arseniato di rame nel XIX secolo come colorante per dolciumi.
L'applicazione di maggiore pericolo per il grande pubblico è probabilmente quella del legno trattato con arsenocromato di rame ("CCA" o "Tanalith", e la maggior parte del vecchio legno "trattato a pressione").
Il legname CCA è ancora in circolazione e in uso in molti paesi, ed è stato usato in modo massiccio durante la prima metà del XX secolo per strutture portanti e rivestimenti esterni di edifici in legno, dove c'era il pericolo di marcescenza o di attacchi di insetti.
Anche se questo tipo di trattamento del legno è stato proibito nella maggior parte delle nazioni dopo la comparsa di studi che dimostravano il lento rilascio di arsenico nel terreno circostante da parte del legno CCA, il rischio più grave è la combustione di legno CCA, che concentra i composti di arsenico nelle ceneri: ci sono stati casi di avvelenamento da arsenico di animali e di esseri umani per ingestione di ceneri di legno CCA (la dose letale per un uomo è di 20 grammi di cenere, circa un cucchiaio).
Il legno CCA recuperato da costruzioni demolite continua tuttavia ad essere bruciato, per ignoranza, in fuochi domestici o commerciali; lo smaltimento sicuro di legno CCA continua ad essere poco praticato e ci sono preoccupazioni in alcune zone massicciamente edificate con legno trattato all'arsenico per la futura demolizione delle costruzioni.
Storia.
La parola arsenico è un prestito dal persiano &#1586;&#1585;&#1606;&#1610;&#1582; (Zarnik), che vuol dire "ornamento giallo"; Zarnik venne adottato nel greco antico nella forma arsenikon.
L'arsenico era dunque conosciuto e utilizzato in Persia e in altri luoghi fin dai tempi antichi.
Poiché i sintomi dell'avvelenamento da arsenico erano mal definiti, veniva usato spesso per omicidi, fino alla scoperta del test di Marsh, un test di laboratorio molto sensibile in grado di rivelarne la presenza nei tessuti.
Durante l'età del Bronzo l'arsenico veniva spesso incluso nella lega di bronzo, principalmente come impurità, il che rendeva il bronzo più resistente.
Si pensa che sia stato Alberto Magno il primo a isolare l'arsenico elementare, nel 1250.
Nel 1649 Johann Schroeder pubblicò due diversi modi per preparare arsenico.
Nell'età vittoriana, l'arsenico veniva usato come cosmetico, per migliorare la carnagione e l'aspetto del volto (il cosiddetto "pallore da arsenico").
Questo particolare veleno venne anche usato per per uccidere Rasputin, anche se questi ne prendeva tre gocce ogni mattina, proprio per scongiurare un attentato del genere.
I nobili della congiura dovettero: sparargli, accoltellarlo, avvelenarlo ed infine buttarlo, sembra ancora vivo nonostante tutto, nel fiume Nieva.
Il simbolo alchemico per l'arsenico è mostrato qui a fianco.
C'è una massiccia epidemia di avvelenamento da arsenico in Bangladesh, dove si stima che circa 57 milioni di persone bevano acqua da pozzi con concentrazioni di arsenico al di sopra dei limiti massimi di 50 parti per miliardo stabiliti dall'organizzazione mondiale per la sanità; tale arsenico è di origine naturale, e viene rilasciato dai sedimenti nelle acque di falda a causa delle condizioni anossiche del sottosuolo.
Queste acque sotterranee hanno cominciato ad essere utilizzate dopo l'avvio da parte di organizzazioni non governative occidentali di un grande programma di pozzi per ricavare acqua potabile, in modo da evitare l'uso di acque di superficie contaminate da batteri; purtroppo i test sull'acqua di falda per l'arsenico non vennero effettuati.
Si pensa che molti altri paesi del sudest asiatico, come Vietnam, Cambogia e Tibet, abbiano ambienti geologici sotterranei tali da provocare la stessa alta concentrazione di arsenico nelle acque sotterranee Disponibilità.
L'Arsenopirite, nota anche come mispickel (FeSAs) è il più comune minerale di arsenico, da cui l'elemento si ricava per arrostimento: il calore fa sublimare l'arsenico, lasciando come residuo solido il solfuro ferroso.
La società Rumianca, di Riccardo Gualino, nello stabilimento di Carrara Avenza fondò la sua fortuna commerciale nella lavorazione delle piriti arseniose, come precursori di prodotti da usare nell'industria bellica e negli antiparassitari.
I composti più importanti dell'arsenico sono l'arsenico bianco (il suo solfuro), il verde di Parigi (arsenato di calcio) e l'arsenato di piombo.
Tutti sono stati usati in passato come insetticidi e veleni agricoli.
L'arsenico può raramente trovarsi puro in natura, ma più spesso si trova associato a argento, cobalto, nichel, ferro, antimonio o zolfo.
Oltre alle forme inorganiche summenzionate, l'arsenico si può trovare in un certo numero di composti organici nell'ambiente: una volta entrato nella catena alimentare, l'arsenico viene progressivamente metabolizzato in forme meno tossiche con un processo di metilazione.
Precauzioni.
L'arsenico e molti dei suoi composti sono veleni particolarmente potenti.
L'arsenico uccide danneggiando in modo gravissimo il sistema digestivo, portando l'intossicato alla morte per shock; Citazioni letterarie.
Per avvelenamento da arsenico muore Emma Bovary, nel romanzo "Madame Bovary" di Gustave Flaubert.
</doc> 
<doc id="418" url="http://it.wikipedia.org/wiki/Antimonio">
Antimonio.
L'antimonio è l'elemento chimico di numero atomico 51.
Il suo simbolo è Sb, dal latino stibium che significa bastoncino.
È un semimetallo che si presenta in quattro forme allotropiche diverse.
La forma stabile ha un aspetto metallico bianco-azzurrognolo, le forme instabili hanno colore giallo o nero.
Viene usato come agente antifiamma e per produrre vernici, smalti, ceramiche e gomme, nonché un'ampia gamma di leghe metalliche.
Caratteristiche.
In quanto semimetallo, l'antimonio ha l'aspetto di un metallo, ma non ne ha il comportamento tipico chimico e fisico.
Nella sua forma elementare è un solido bianco-argenteo dai riflessi azzurrognoli che possiede scarse conducibilità termica ed elettrica e che sublima a temperature relativamente basse.
Reagisce con gli acidi ossidanti e con gli alogeni.
L'antimonio e le sue leghe si espandono per raffreddamento.
Si stima che l'abbondanza dell'antimonio nella crosta terrestre sia compresa tra 0,2 e 0,5 ppm.
L'antimonio è calcofilo, si accompagna spesso allo zolfo, al tellurio ed alcuni metalli pesanti: piombo, rame e argento.
Storia.
L'antimonio è un elemento noto e usato nei suoi composti sin dall'antichità (antecedente al 3000 a.C.).
La stibnite, solfuro di antimonio, veniva usata sia come medicamento che per truccare gli occhi.
Sono stati trovati reperti risalenti al IV millennio a.C. Plinio il vecchio lo chiamava stibium mentre attorno all'800 d.C. era più usato il nome di antimonium e i due nomi furono usati alternativamente sia per l'elemento che per il suo solfuro.
Tale imprecisione fu dovuta anche al lavoro degli alchimisti, per gli scarsi mezzi a disposizione o per non diffondere le conoscenze acquisite.
Solo con l'avvento della chimica fu fatta distinzione.
Il suo primo studio scientifico risale al 1450, ad opera di Johan Tholden, ed all'inizio del XVII secolo veniva considerato un metallo.
L'origine del nome non è chiara; può derivare sia dal le parole greche anti e monos col significato di "opposto alla solitudine" perché si credeva che non esistesse allo stato nativo, che dall'arabo antos Ammon, ossia "il fiore di Ammon".
L'antimonio è stato usato nel trattamento della schistosomiasi; data la sua affinità con lo zolfo, si lega agli atomi di zolfo contenuti in certi enzimi usati sia dal parassita che dall'ospite umano.
Piccole dosi riescono ad uccidere il parassita senza danneggiare troppo l'organismo del paziente.
L'origine del simbolo dell'antimonio si deve a Jöns Jacob Berzelius, che iniziò a citarlo nei suoi scritti ricorrendo dall'abbreviazione del nome latino stibium.
Tale nome proviene a sua volta dal nome copto del solfuro d'antimonio, attraverso il greco.
Applicazioni.
L'antimonio trova sempre maggiore uso nell'industria dei semiconduttori nella produzione di diodi, sensori infrarossi e dispositivi basati sull'effetto Hall.
In lega con il piombo, ne aumenta notevolmente la durezza e la resistenza meccanica, tant'è che la produzione di piombo-antimonio per la realizzazione di batterie per autotrazione è il principale consumo di questo elemento.
Oltre a ciò, tra le altre applicazioni vi sono le produzioni di Gli ossidi e i solfuri di antimonio, l'antimoniato(V) di sodio (NaSbO3) e il tricloruro di antimonio(III) (SbCl3) sono usati nella produzione di composti ignifughi, di smalti, di vernici, di vetri e di ceramiche, e come catalizzatori di esterificazione.
L'antimonio è utilizzato nelle industrie di semiconduttori (dispositivi elettronici, diodi, transistors, circuiti integrati), per il drogaggio dei semiconduttori.
Il più importante composto dell'antimonio(III) è il suo triossido (Sb2O3), usato principalmente nella produzione di sostanze ignifughe e ritardanti di fiamma che trovano a loro volta impiego nei settori più disparati, dai giocattoli ai vestiti per i bambini alle fodere per sedili di aereo o automobile.
Il solfuro di antimonio(III) (Sb2S3) è contenuto nei fiammiferi.
Un'applicazione attuale dell'antimonio è nell'ambito delle memorie a cambiamento di fase), come elemento principe di una lega calcogenura denominata GST.
Disponibilità.
Benché non sia un elemento abbondante, l'antimonio si trova in oltre 100 diversi minerali.
A volte si trova allo stato nativo, ma la forma più frequente è quella del solfuro, la stibnite (Sb2S3).
L'antimonio viene commercializzato in molte forme fisiche, dalla polvere, ai cristalli, ai pezzi, ai lingotti.
Precauzioni.
L'antimonio e molti dei suoi composti sono considerati tossici.
Clinicamente, l'avvelenamento da antimonio è molto simile a quello da arsenico.
A piccole dosi provoca mal di testa, confusione e depressione; a dosi più alte provoca attacchi di vomito violenti e frequenti e porta alla morte nell'arco di pochi giorni.
</doc> 
<doc id="419" url="http://it.wikipedia.org/wiki/Argon">
Argon.
L'argon (o argo) è l'elemento chimico della tavola periodica che ha come simbolo Ar e numero atomico 18.
È un gas nobile del periodo 3 e costituisce circa l'1% dell'atmosfera terrestre.
Caratteristiche.
L'argon è un elemento chimico estremamente stabile, inodore e insapore sia nella sua forma liquida che in quella gassosa.
È due volte e mezzo più solubile in acqua dell'azoto, che ha circa la stessa solubilità dell'ossigeno.
Non sono noti dei veri composti chimici contenenti argon, per cui è stato spesso considerato un gas inerte.
La sintesi di idrofluoruro di argon (HArF) è stata ottenuta da ricercatori all'università di Helsinki nel 2000.
È stato descritto un altro composto a base di fluoro, altamente instabile, ma la notizia non è stata ancora confermata.
Sebbene allo stato attuale non siano documentati altri composti dell'argon, questo elemento può formare clatrati con l'acqua, quando i suoi atomi sono intrappolati in una matrice di molecole d'acqua.
Previsioni teoriche e simulazioni al calcolatore hanno trovato alcuni composti di argon che dovrebbero essere stabili, ma non sono ancora note procedure di sintesi per ottenerli.
Applicazioni.
L'argon è usato nell'illuminotecnica, perché non reagisce con il filamento incandescente delle lampadine, nemmeno ad alte temperature, quando l'azoto biatomico diventa instabile.
Altri usi: Storia.
Henry Cavendish, nel 1785, sospettò la presenza dell'argon (dal greco argos, "inerte") come costituente dell'aria, ma non fu capace di dimostrarne l'esistenza: la scoperta si deve perciò a Lord Rayleigh e Sir William Ramsay, che nel 1894 lo isolarono per distillazione dall'aria liquida.
Fino al 1957 il suo simbolo fu rappresentato dalla sola lettera A. Abbondanza.
L'argon viene isolato per distillazione frazionata dell'aria liquida.
L'atmosfera terrestre ne contiene lo 0,94% in volume (1,29% in peso).
Per confronto, l'atmosfera di Marte contiene l'1,6% di Ar-40 e 5 ppm di Ar-36.
Composti.
Fino al 1962 si riteneva che l'argon e gli altri gas nobili fossero chimicamente inerti ed incapaci di formare composti; nonostante la loro elevata inerzia, è stato però possibile forzarli a legarsi ad altri atomi.
I primi composti di argon sono stati sintetizzati da alcuni ricercatori dell'Università di Helsinki.
Per irraggiamento ultravioletto di argon congelato contenente acido fluoridrico hanno ottenuto il fluoroidruro di argon, HArF.
Isotopi.
I principali isotopi dell'argon che si trovano sulla Terra sono 40Ar, 36Ar e 38Ar.
Il 40K che esiste in natura decade in 40Ar, stabile, con una emivita di 1,25×109 anni attraverso una cattura elettronica ed una emissione di positroni.
40Ar è usato per datare le rocce.
Nell'atmosfera terrestre 39Ar viene prodotto per azione dei raggi cosmici.
A livello della superficie viene inece prodotto per cattura neutronica dal potassio-39 o per emissione di una particella alfa dal calcio.
L'argon-37 si crea dal decadimento del calcio-40 come risultato di esplosioni nucleari sotterranee; la sua emivita è di 35 giorni.
Pericoli per la salute.
L'argon non è tossico per l'organismo.
Tuttavia concentrazioni molto elevate di questo gas danno luogo a una sintomatologia asfittica, poiché non soddisfa la richiesta di ossigeno della respirazione.
A causa del peso specifico dell'argon - che viene usato anche per estinguere incendi con il suo effetto "asfissiante" - questo gas tende a ristagnare negli ambienti, perciò lo stoccaggio di grandi quantità di argon è pericoloso in locali piccoli e chiusi, nel caso di eventuali perdite.
</doc> 
<doc id="423" url="http://it.wikipedia.org/wiki/Adenosintrifosfato">
Adenosintrifosfato.
Introduzione.
L'Adenosintrifosfato o ATP è un ribonucleotide trifosfato formato da una base azotata, cioè l'adenina, dal ribosio, che è uno zucchero pentoso, e da tre gruppi fosfato.
È uno dei reagenti necessari per la sintesi dell'RNA, ma soprattutto è il collegamento chimico fra catabolismo e metabolismo e costituisce la "moneta" corrente energetica.
Esso viene idrolizzato ad ADP (adenosindifosfato), che viene riconvertito in ATP mediante vari processi.
L'ATP è il composto ad alta energia richiesto dalla stragrande maggioranza delle reazioni metaboliche endoergoniche.
Esso viene prodotto secondo la reazione endoergonica: ADP + Pi + E = ATP L'ATP non può stare libero nel citosol ma deve essere chelato (stabilizzato) dal magnesio.
Esso maschera parzialmente le cariche negative e influenza la conformazione nello spazio dei gruppi fosfato.
Dalla respirazione, in cui si libera energia, una parte molto piccola di essa (7,3 Kcal) viene immagazzinata nelle molecole di ATP.
L'immagazzinamento vero e proprio avviene quando la fosfocreatina cede alla molecola di ADP un gruppo fosfato che appunto le mancava per divenire ATP.
Mentre si uniscono gruppo fosfato e ADP, l'energia viene imprigionata nei nuovi legami chimici: adesso avremo finalmente la molecola di ATP.
Energia di idrolisi dell'ATP.
L'ATP dona energia mediante reazione di idrolisi, mediata dall'enzima ATPasi, che nella maggior parte dei casi coinvolge il trasfrimento di un gruppo fosfato.
ATP4- +H2O --> ADP3- + P + H+ con una variazione di energia libera di -30,5 Kj/mole (Esoergonica) L'energia che si libera viene subito utilizzata grazie agli enzimi che coinvogliano questa energia sulle reazioni che ne hanno bisogno.
Nell'ATP c'è una tensione repulsiva tra gli ossigeni dei gruppi fosfato che a pH7 sono ionizzati.
Questa repulsione non è sufficiente ad idrolizzare l'ATP perché l'energia di attivazione è abbastanza elevata.
Questi obbligano i due ossigeni carichi negativamente ad avvicinarsi alle cariche positive presenti su di essi.
Questo genera una forte tensione.
Quando gli ioni sono sottratti rimangono le cariche negative molto vicine tra loro, e questo genera una violenta repulsione che porta alla rottura del primo legame del gruppo fosfato con formazione di ADP.
Partecipazione dell'ATP nei processi di energetizzazione delle molecole.
Sono poche le reazioni dove l'ATP dona energia a una molecola tramite idrolisi, principalmente fornisce energia alle altre molecole per trasferimento di gruppi fosfato.
L'idrolisi in se produce solo la liberazione di calore che non può essere usato in sistemi omeotermi.
ATP può dunque o donare un gruppo fosforico o donare l'Adenilato.
I gruppi fosfato che possono subire un attacco sono 3: Questa ultima reazione si chiama Adenilazione, il pirofosfato rilasciato con un adenilazione viene poi scisso in due gruppi singoli dalla Pirofosfatasi inorganica PP --> 2P con una variazione di energia libera di -19,5 Kj/mole (Esoergonica) L'adenilazione è fondamentale per portare l'acido grasso a un livello energetico superiore preparandolo cosi al suo legame con il trasportatore.
</doc> 
<doc id="424" url="http://it.wikipedia.org/wiki/Assisi">
Assisi.
Assisi (26.946 abitanti) è una città dell'Umbria in provincia di Perugia, situata sul fianco occidentale del monte Subasio.
È conosciuta per essere la città in cui nacquero, vissero e morirono san Francesco patrono d'Italia e santa Chiara.
Umbri e romani.
Numerosi reperti archeologici indicano che Assisi trae le sue origini da un piccolo villaggio abitato dagli Umbri già nel periodo Villanoviano (IX - VIII secolo a.C.).
La città si sviluppò a ridosso dei territori controllati dagli Etruschi, e orbitò sotto il loro potere fino al 295 a.C. quando, con la battaglia di Sentino, i Romani imposero il loro dominio anche nell'Italia centrale.
Per Asisium (così era chiamata dai romani) fu un periodo prospero: innalzata a Municipium, diventò un importante centro economico e sociale dell'Impero romano.
Il suo toponimo ha origini prelatine, e conservando un'incerta etimologia, viene interpretato in due differenti modi.
Città del falco, o dell'astore oppure dalla base latina ossa ovvero torrente con ovvio riferimento all fiume Assino.
Con il crollo dell'Impero romano anche Assisi conobbe la buia età delle invasioni barbariche e, nel 545, fu saccheggiata dai Goti di Totila.
Conquistata dai Bizantini, passò poco tempo dopo sotto il dominio longobardo divenendo, nell'XI secolo, libero comune.
Dopo un periodo di guerre, nel 1174 fu assediata e conquistata da Federico Barbarossa, che diede l'investitura della città al duca Corrado di Lutzen, detto anche Corrado di Urslingen.
Pochi anni dopo, tra il 1181 e il 1182, nasce ad Assisi Francesco - figlio di Pietro di Bernardone e Madonna Pica - il futuro santo che, con la sua opera, segnerà la storia del luogo e dell'umanità.
Medioevo e Rinascimento.
Nel 1198 il popolo di Assisi, stanco dei soprusi del duca di Lutzen, si ribellò scacciandolo dalla città.
Durante la fine della prima metà del 1200 l'Assisi guelfa subì vari assedi da parte delle truppe Saracene e Tartare facenti parte del grande esercito di Federico II.
Le truppe imperiali devastarono a più riprese il contado ma la città grazie alla valenza delle sue milizie ed il carisma di Santa Chiara resistette alle incursioni.
Negli anni a seguire Assisi vide alternarsi al controllo della città sia i Guelfi che i Ghibellini.
Successivamente la città passò sotto il dominio della Chiesa, dei Perugini, di Giangaleazzo Visconti, dei Montefeltro, di Braccio Fortebraccio da Montone, passando infine sotto il controllo di Francesco Sforza.
Nel novembre del 1442 Assisi, difesa in quel periodo da Alessandro Sforza, subisce l'assedio delle truppe comandate dal Piccinino.
Dopo molti giorni di vani tentativi le truppe assedianti, anche grazie all'aiuto di un frate traditore, riescono a penetrare all'interno della cinta di mura.
Assisi viene pesantemente devastata e saccheggiata ma il Piccinino si oppone comunque alla completa distruzione della città rifiutando i 15000 fiorini offerti dai perugini al riguardo.
Profondamente segnata dalle lotte intestine che videro sempre in contrasto i Nepis (della Parte de Sopra schierati con i Ghibellini) ed i Fiumi (della Parte de Sotto legati ai Guelfi), Assisi venne stabilmente assegnata alla Chiesa al tempo di papa Paolo III nel XVI secolo.
Nel 1860, con plebiscito unanime, aderì al nascente Stato italiano.
Il Novecento.
Durante la seconda guerra mondiale, nel periodo seguente all'8 settembre 1943 e all'occupazione tedesca, Assisi è letteralmente invasa dai profughi, tra i quali oltre 300 ebrei.
Il vescovo Giuseppe Placido Nicolini - coadiuvato dal segretario, padre Aldo Brunacci, e dal guardiano del Convento di San Damiano, padre Rufino Nicacci – trasforma Assisi in uno dei centri principali della resistenza civile italiana all'Olocausto.
Travestiti da frati e suore, nascosti nei sotterranei e nelle cantine, mimetizzati tra gli sfollati, provvisti di documenti falsi, gli ebrei rifugiatisi ad Assisi sono protetti da una vasta rete di solidarietà che si estende anche ad altre zone dell'Umbria ed ha contatti, anche attraverso il ciclista Gino Bartali, con le centrali di resistenza e finanziamento della DELASEM in Liguria e Toscana.
Il compito è arduo.
Tra i rifugiati ci sono donne, bambini, vecchi, ammalati, che necessitano cura e assistenza per le necessità quotidiane.
Si organizza persino una scuola dove i bambini ebrei possano ricevere istruzione religiosa ebraica.
Grazie anche alla complicità dell'ufficiale tedesco Valentin Müller, che dichiarerà Assisi una zona franca ospedaliera, nessun ebreo sarà deportato da Assisi.
Il vescovo Giuseppe Placido Nicolini e i padri Aldo Brunacci e Rufino Nicacci, ricevono nel dopoguerra l'alta onorificenza di giusti tra le nazioni dall'Istituto Yad Vashem di Gerusalemme, unitamente a Luigi e Trento Brizi che nel loro piccolo di negozio di souvenir vicino a piazza Santa Chiara hanno provveduto alla stampa di tanti falsi documenti di identità Nel 1985 il film The Assisi Underground di Alexander Ramati ricostruisce le vicende e i protagonisti di quegli anni.
Nel 2004 la Medaglia d'oro al Valor Civile è conferita alla città di Assisi per l'impegno civile dimostrato dall'intera popolazione.
Onorificenze.
Il Comune è stato insegnito il 26 gennaio 2004 della Medaglia d'oro al valor civile per atti di abnegazione durante il secondo conflitto mondiale.
Università.
Il comune di Assisi ha anche la sua sede universitaria, ubicata nella frazione di Santa Maria degli Angeli.
Si tratta di una sede distaccata della Facoltà di Economia dell'Università degli Studi di Perugia.
I corsi, frequentati da studenti che vengono anche da fuori regione, sono quelli di: Nella stessa sede c'è anche il CST, il Centro Italiano Superiori sul Turismo.
Frazioni.
Armenzano, Capodacqua, Castelnuovo, Costa di Trex, Colle delle Forche, Mora, Palazzo, Paradiso, Passaggio d'Assisi, Petrignano, Pieve San Nicolò, Porziano, Rivotorto, Rocca San Angelo, San Gregorio, Santa Maria degli Angeli, Santa Maria Lignano, San Presto, Sterpeto, Torchiagina, Tordandrea, Tordibetto, Viole.
Sport.
Il 14 maggio 1995 la 2^ tappa del Giro d'Italia 1995, una cronometro individuale, si concluse ad Assisi con la vittoria dello svizzero Tony Rominger.
</doc> 
<doc id="426" url="http://it.wikipedia.org/wiki/Alfred_Hitchcock">
Alfred Hitchcock.
È conosciuto, grazie ai suoi capolavori gialli, come maestro del brivido.
Origini.
Terzogenito di William, il piccolo Alfred è un bambino pauroso e solitario, con pochi amici: questi elementi, assieme alla avversione per la polizia (maturata in seguito ad un episodio della sua infanzia che lo vede rinchiuso per punizione in un commissariato) saranno molto presenti nei suoi film.
Riceve una rigida educazione religiosa, e viene mandato a frequentare il Collegio Cattolico di Saint Ignatius, proseguendo gli studi presso la scuola di Ingegneria e Navigazione che abbandona per motivi economici nel 1914, alla morte del padre.
Da giovane Hitchcock è attratto molto dal mondo del crimine: collezionava saggi ed articoli ed era solito visitare continuamente il museo del crimine di Scotland Yard.
Trova il suo primo lavoro nel 1915 come disegnatore presso la Henley telegraph and cable Company, ma la sua prima occupazione nel mondo del cinema la ottiene nel 1920 presso un nuovo studio londinese, dove disegna i titoli di testa per film durante i due anni successivi.
Nel 1923 Hitchcock è assunto dalla Gainsborough Pictures dove si occupa di tutto, dalla sceneggiatura, ai disegni, dai titoli alle scenografie fino al montaggio e all'aiuto regia.
Periodo inglese.
Finalmente, nel 1925 gli viene affidato il suo primo film da regista: The Pleasure Garden girato in parte sul Lago di Como.
Nel 1926, Hitchcock, sposa Alma Reville.
La moglie collaborerà come sceneggiatrice a molti dei suoi film.
Alma e Alfred avranno una figlia, Patricia (1928) che collaborerà come attrice in alcuni dei film del padre.
Nello stesso anno gira il suo 2° film The Mountain Eagle, oggi purtroppo perduto.
Il suo primo vero film di successo è Il pensionante, dove affronta per la prima volta una delle sue tematiche ricorrenti: l'innocente accusato ingiustamente di un crimine.
Nel 1929, Hitchcock dirige Ricatto, suo primo film sonoro.
Negli anni successivi dirige una serie di film di successo come L'uomo che sapeva troppo, Il club dei trentanove, Giovane e innocente e La signora scompare.
Periodo americano.
Diventato ormai il regista di punta del cinema inglese, nel 1940 viene chiamato a Hollywood da David O. Selznick, il produttore di Via col vento.
Inizialmente Hitchcock deve dirigere un film sulla tragedia del Titanic, ma gli preferisce un altro soggetto, tratto dal bestseller di Daphne Du Maurier, Rebecca, la prima moglie che vince l'Oscar come miglior film dell'anno.
Nel giro di pochi anni dirige una serie di film indimenticabili: da Il sospetto a L'ombra del dubbio, da Io ti salverò a Notorius, l'amante perduta.
All'inizio degli anni cinquanta passa alla Warner, con cui gira Delitto per delitto e La finestra sul cortile.
Nel 1955 inizia a produrre e a girare alcuni episodi del famoso telefilm Alfred Hitchcock presenta.
Dopodiché una serie ininterrotta di capolavori Caccia al ladro, L'uomo che sapeva troppo (remake dell'omonimo film del 1934 diretto dallo stesso Hitchcock), La donna che visse due volte, Intrigo internazionale, Psyco e Gli uccelli.
Nel 1976 gira il suo ultimo film Complotto di famiglia.
Muore a Los Angeles il 29 aprile 1980, mentre lavora ad un nuovo film che avrebbe dovuto chiamarsi La notte breve (The Short Night).
Il MacGuffin.
Il MacGuffin è un artificio introdotto nello svolgimento della trama del film, di scarsa rilevanza per il significato della storia in sé, ma che è necessario per sviluppare certi snodi fondamentali del plot.
Si tratta di un concetto del tutto peculiare nel cinema di Alfred Hitchcock e viene descritto dal regista in una piccola storiella, nel celebre libro-intervista con François Truffaut: Considerando il film come uno spettacolo di per sé e non già come una copia conforme della realtà, e potendo sacrificare talvolta anche la verosimiglianza della storia, Hitchcock si serve, dunque, di questo espediente per manipolare lo spettatore e per far sì che si immedesimi nella stessa paura provata dall'eroe o dall'eroina del film.
Il MacGuffin («scappatoia, trucco, espediente», come lo definisce il regista) è un elemento della storia che serve come inizializzazione o come giustificazione ma che, di fatto, si manifesta senza grande importanza nel corso dello sviluppo della trama del film.
La suspense.
La suspense, ben distinta dalla sorpresa (più caratteristica del genere horror) ed a cui Hitchcock la preferisce, è ottenuta grazie ad uno scollamento tra ciò di cui è a conoscenza lo spettatore e ciò di cui è a conoscenza il personaggio sulla scena; lo spettatore si trova così in uno stato di ansiosa attesa, spesso rinforzata da temi musicali accentuati, ombre o luci particolari.
Mentre nel cinema horror l'effetto sorpresa consiste nel far apparire improvvisamente un qualcosa (o un qualcuno) che lo spettatore non si attende, nei film di impronta hitchcockiana l'effetto ansiogeno e di paura dello spettatore sono commisurati al grado di consapevolezza o di incoscienza del pericolo che grava sul personaggio.
Esempio paradigmatico è La finestra sul cortile, in cui soltanto chi guarda il film vede il vicino di casa sospetto uscire di notte con una donna, mentre il personaggio Jeffrey in quel momento sta dormendo.
Allo stesso modo, in Psycho, lo spettatore, mentre il detective sale le scale della casa di Norman, vede la porta aprirsi, riuscendo quindi a prevedere l'omicidio del malcapitato.
Le apparizioni.
Caratteristica comune a quasi tutti i film di Hitchcock, ad eccezione di quelli girati in Inghilterra nel periodo giovanile, è la sua presenza in almeno una scena.
Il regista riferì che all'inizio della sua carriera si prestava per presenze casuali, laddove ci fosse stato bisogno di una comparsa; successivamente, le sue apparizioni cameo divennero una consuetudine scaramantica ed, infine, una specie di gioco per gli spettatori, che, ad ogni uscita di un nuovo film, dovevano cercare di individuare in quale inquadratura si fosse nascosto.
Memorabili gli espedienti usati per le apparizioni nei film "claustrofobici", in cui il set era interamente costituito da un'unica scena ed era difficile inserire una "comparsata": ad esempio, ne I prigionieri dell'oceano, tutto girato su una barca di naufraghi, compare in una foto sulla pagina di un giornale; analogamente, ne Il delitto perfetto, che si svolge quasi per intero all'interno di un appartamento, lo si può riconoscere in una foto di compagni di scuola mostrata dal protagonista.
Il linguaggio cinematografico.
Hitchcock era uno dei pochi registi che arrivava al momento di girare con degli storyboard dettagliatamente disegnati da lui stesso ma, pur nel rigore dei suoi lavori minuziosamente studiati, è stato un geniale sperimentatore di linguaggi visivi nuovi: basti pensare alla sequenza onirica di Io ti salverò, al montaggio della famosa scena della doccia in Psyco, che si compone di ben 70 inquadrature in soli 45 secondi di durata.
Nodo alla gola si svolge apparentemente senza tagli di montaggio: in realtà i tagli ci sono (dovuti necessariamente alla durata di un rullo di pellicola che all'epoca era all'incirca di dieci minuti), ma sono abilmente mascherati da movimenti della macchina da presa o degli attori che vi passano davanti.
Le zoomate improvvise sui volti dei protagonisti, o le inquadrature in soggettiva di immagini distorte o turbinanti, che oggi sembrano banalità, sono invenzioni registiche di Hitchcock, così come l'effetto ricavato combinando una carrellata all'indietro con lo zoom, usato in La donna che visse due volte per dare il senso di vertigine.
In un'epoca in cui gli effetti speciali non erano all'avanguardia come ai giorni nostri, le sue innovazioni, anche apparentemente banali come la lampadina nascosta nel bicchiere di latte, ne Il Sospetto, per attirare meglio l'attenzione dello spettatore, hanno costituito modelli irraggiungibili nella loro perfezione tecnica e nella resa narrativa del lavoro cinematografico.
Le donne.
In molti film di Hitchcock si rivela l'ossessione del regista per una figura femminile tipica: si tratta di solito di una giovane donna bionda, dai lineamenti sottili e dall'aspetto rassicurante, che quasi sempre si rivela un personaggio ambiguo e malvagio come, ad esempio, la Melanie Daniels de Gli uccelli o la Judy de La donna che visse due volte.
Alla base di questa ossessione sembra ci fossero i rapporti difficili con le donne del giovane Alfred che, almeno fino ai 20 anni, resterà un ragazzo molto solitario.
Inoltre, in Hitchcock è sovente presente l'analisi della figura materna, posta in contrapposizione con i figli, presenza incombente e inquietante: emblematiche le figure della madre che ha paura di essere abbandonata dai figli ne Gli uccelli e della madre di Norman Bates in Psycho che instaura con il figlio un rapporto parossistico che tanta rilevanza ha nel crudo svolgimento del film.
Il cibo.
Complessato per il suo peso, ereditato dal padre amante della buona tavola, Hitchcock soleva invitare a pranzo gli attori e le maestranze che lavoravano con lui durante le riprese, per approfondirne la conoscenza e discutere del film davanti a una tavola riccamente imbandita.
Nei suoi film il cibo ha un ruolo importante: ad esempio il desiderio di Norman Bates per Marion Crane in Psycho aumenta quando usa il pretesto di portarle dei sandwich per poter parlare con lei.
L'invito a cena rappresenta spesso il desiderio, da parte di uno dei personaggi, di approfondire la conoscenza e di andare oltre, come, ad esempio, in La donna che visse due volte, quando Scottie invita Judy o come ne Gli uccelli, dove Mitch invita Melanie; celebre infine, la battuta con cui Jeffry apostrofa Lisa ne La finestra sul cortile, quando la donna gli serve la cena: «Perfetta, come sempre».
Altri temi ricorrenti.
Oltre alle donne e al cibo, altre tematiche ricorrono sovente nel cinema di Hitchcock: Premi.
Il film Rebecca, la prima moglie ha vinto il Premio Oscar come miglior film nel 1940, ma la statuetta fu data al produttore David O. Selznick.
Come produttore Hitchcock ricevette una nomination per Il sospetto (1941).
Fu nominato come Miglior Regista cinque volte ma non vinse mai: Rebecca, la prima moglie (1940), I prigionieri dell'oceano (1944), Io ti salverò (1945), La finestra sul cortile (1954), e Psyco (1960).
Nel 1967 riceve lIrving Thalberg Memorial Award durante la notte degli Oscar.
Hitchcock fu insignito del titolo di gran ufficiale dell'ordine dell'impero britannico (KBE), con cui entrò nella cavalleria potendo usare il prefisso di Sir, nel 1980, pochi mesi prima di morire.
Curiosità.
A meno di dieci giorni dal decesso, nell'aprile 1980, la sua ultima rappresentazione - per un'agenzia di stampa che la presentò come un'originalità, mentre era il presentimento della morte - Hitchcock organizzò la sua cerimonia funebre fatta dal vivo, steso in una bara scoperchiata e guardata da quattro necrofori in marsina.
Hitchcock, oltre ad aver rivoluzionato in parte il modo di fare cinema, è riuscito a stravolgere le abitudini dei cinespettatori statunitensi, abituati ad entrare in sala anche a film iniziato con dieci ma anche più minuti di ritardo.
Il regista, invece, impose e ottenne che le sale cinematografiche, in cui veniva proiettato Psycho chiudessero le porte ai ritardatari.
Una misura necessaria in particolare per questo film, in cui anche i primi dieci minuti sono essenziali per la comprensione dell'intera opera.
</doc> 
<doc id="427" url="http://it.wikipedia.org/wiki/Alain_Delon">
Alain Delon.
Biografia.
A soli 4 anni i genitori si separano e finisce in un collegio cattolico.
Ha un carattere ribelle, e per questo motivo è costretto a cambiare diversi istituti.
A 14 anni lascia la scuola lavorando per qualche tempo nella macelleria del patrigno.
A 17 anni si arruola come paracadutista nel corpo di spedizione militare francese in Indocina, ma al congedo, dopo 5 anni, avrà totalizzato ben 11 mesi complessivi di prigione per indisciplina.
Esordi nel cinema e primi successi.
Tornato in Francia deve affrontare una situazione di ristrettezza economica svolgendo i lavori più disparati quali il facchino, il commesso, il cameriere, finché la sua bellezza candida ed al tempo stesso glaciale viene notata da Yves Allegret che lo fa esordire nel film Godot (1958).
Nello stesso anno, nel film Fatti bella e taci, duetta per la prima volta con Jean-Paul Belmondo, e gira L'amante pura (Christine), grazie al quale conosce Romy Schneider con cui avrà una lunga relazione sentimentale.
La consacrazione.
L'incontro con Luchino Visconti è una tappa fondamentale per la consacrazione internazionale.
Nel 1960 infatti è uno dei protagonisti del capolavoro del regista italiano Rocco e i suoi fratelli, ove incarna un personaggio puro e tollerante, così lontano da quelli che diventeranno i suoi ruoli tipici.
In questo periodo partecipa ad opere di grande spessore artistico, lavorando con Michelangelo Antonioni ne L'eclisse (1961), René Clément nella commedia Che gioia vivere (1961) e di nuovo con Visconti nei panni di Tancredi ne Il Gattopardo (1964).Seguiranno Colpo grosso al casinò (1963) di Henri Verneuil al fianco di Jean Gabin, Il tulipano nero di Christian Jaque e Crisantemi per un delitto (1964) di Clément.
Il successo lo trasforma in un divo fra i più conosciuti al mondo, grazie al fascino tenebroso esercitato soprattutto sul pubblico femminile, e nasce inoltre quella rivalità mediatica con l'altra stella transalpina emergente: Jean Paul Belmondo.
Ulteriori pellicole importanti sono: Tre passi nel delirio nell'episodio William Wilson diretto da Louis Malle (1967), ed il kolossal Parigi brucia ancora di Clément.
Polar e film d'autore.
Ormai affermato e molto popolare, Delon inizia a girare quasi esclusivamente film "polar" (un genero ibrido fra poliziesco e noir), ritagliandosi il classico personaggio di duro hard boiled, affascinante e dal destino spesso segnato, indipendentemente dall'appartenenza ora alla malavita ora alla polizia.
Offre così una delle sue migliori interpretazioni nel capolavoro di Melville, Frank Costello faccia d'angelo (1967) e notevoli sono le prove ne Il clan dei Siciliani di Verneuil (1969), e Borsalino di Jacques Deray (1970) film che incontra il favore del pubblico grazie all'accoppiata con Belmondo.
Non mancano di contro recitazioni di maniera (La piscina ed Addio Jeff del 1968).
Nello stesso anno è coinvolto nelle indagini sul misterioso omicidio della sua guardia del corpo.
Una storia che svela retroscena di sesso e droga nel suo entourage e che finisce per accrescerne la fama di attore difficile.
L'ultimo noir di eccellente fattura, a cui prende parte è I senza nome (1970) di Melville, opera riscoperta dalla critica negli anni 90, mentre con il tormentato Daniele Dominici in La prima notte di quiete (1972) di Valerio Zurlini, Delon ritrova interesse per il cinema d'autore, impersonando quindi in modo convincente ruoli complessi ne L'assassinio di Trotsky (1972) e Mr. Klein (1976), entrambi di Joseph Losey.
Il declino.
Dalla metà degli anni 70 l'attore francese recita quasi esclusivamente o in polizieschi violenti, in cui i caratteri divengono sempre più stereotipati e monocordi (Morte di una carogna del 1977), oppure in produzioni internazionali di scarso rilievo (Airport 80 1979).
Negli anni '80 si dirige in Per la pelle di un poliziotto (1981) e Braccato (1983), continuando con pellicole mediocri quali Tre uomini da abbattere (1980) ed Il bersaglio (1982).
I soli film di un certo valore risultano essere "Notre Histoire" del 1985 per cui riceve l'unico e tardivo premio César in carriera come miglior attore protagonista, Nouvelle vague di Jean-Luc Godard (1991), e l'ironico Uno dei due (1998) di Patrice Leconte.
Da venti anni lavora soprattutto per il teatro e la televisione, ed in concomitanza con la crisi sentimentale e la separazione dalla compagna da cui ha avuto due figli, nel 2005 rivela alla stampa la sua lotta contro la depressione, malattia che lo ha portato sull'orlo del suicidio.
Nel medesimo anno riceve la Legione d'onore dalle mani del presidente Jacques Chirac, per il suo contributo all'arte cinematografica mondiale e nel 2008 torna al cinema interpretando con autoironia Giulio Cesare in Asterix alle Olimpiadi.
</doc> 
<doc id="428" url="http://it.wikipedia.org/wiki/Adrien-Marie_Legendre">
Adrien-Marie Legendre.
Discepolo di Eulero e Lagrange, ha pubblicato un lavoro ormai classico sulla geometria, Élements de géométrie.
Ha anche dato significativi contributi nelle equazioni differenziali, nel calcolo, nella teoria funzionale e in teoria dei numeri con Essai sur la théorie des nombres (1797-98), e nella matematica applicata.
Ha allargato il suo trattato in tre volumi Exercises du calcul intégral (1811-19) nel nuovo Traité des fonctions elliptiques et des intégrales eulériennes (1825-32), sempre in tre volumi.
Ha poi ridotto gli integrali ellittici in tre forme standard, ma la loro inversione diretta, dovuta ad Abel e a Jacobi ha reso inutile il suo lavoro.
Ha anche inventato i polinomi di Legendre nel 1784 mentre studiava l'attrazione degli sferoidi.
Nella teoria dei numeri, ha inoltre dimostrato l'insolubilità dell'ultimo teorema di Fermat nel caso n = 5 e dimostrato l'irrazionalità di.
</doc> 
<doc id="433" url="http://it.wikipedia.org/wiki/Astato">
Astato.
L'astato è l'elemento chimico di numero atomico 85.
Il suo simbolo è At.
Viene prodotto in natura dal decadimento radioattivo dell'uranio e del torio ed è il più pesante degli alogeni.
Caratteristiche.
Gli isotopi dell'astato non godono di vita abbastanza lunga da studiarne le proprietà, ma le misure spettroscopiche lasciano pensare a caratteristiche simili a quelle dello iodio - come quest'ultimo, è probabile che possa accumularsi nella ghiandola tiroide.
Considerazioni teoriche fanno ipotizzare che l'astato abbia un carattere metallico più marcato dello iodio.
Alcune reazioni elementari in cui è coinvolto l'astato sono state condotte e studiate da ricercatori del Brookhaven National Laboratory di New York.
Con la possibile eccezione del francio, l'astato è il più raro elemento in natura.
Si stima che l'intera crosta terrestre ne contenga in tutto meno di 28 grammi.
Storia.
L'astato (dal greco astatòs, "instabile") fu sintetizzato per la prima volta nel 1940 da Dale R. Corson, K. R. MacKenzie e Emilio Segre all'Università della California di Berkeley per bombardamento del bismuto con particelle alfa.
Inizialmente fu chiamato alabamio (Ab).
Disponibilità.
L'astato è un elemento radioattivo che si presenta in natura nei minerali di uranio e di torio.
Se ne preparano i campioni bombardando bismuto con particelle alfa in un ciclotrone, ottenendo gli isotopi relativamente stabili 209At e 211At che vengono successivamente separati.
Isotopi.
Dell'astato sono noti 41 isotopi, tutti radioattivi; il più stabile di essi è 210At, che ha un'emivita di 8,1 ore.
Il meno stabile è 213At, che ha un'emivita di 125 nanosecondi.
</doc> 
<doc id="434" url="http://it.wikipedia.org/wiki/Attinio">
Attinio.
L'attinio è l'elemento chimico di numero atomico 89.
Il suo simbolo è Ac.
Caratteristiche.
L'attinio è un metallo radioattivo di aspetto argenteo.
Per via della sua intensa radioattività, al buio emette una spettrale luce azzurra.
Si trova in tracce nei minerali dell'uranio sotto forma di 227Ac, un isotopo che emette particelle alfa e beta con un'emivita di 21,773 anni.
Una tonnellata di minerale d'uranio contiene mediamente un decimo di grammo di attinio.
Dal punto di vista chimico, possiede una reattività simile a quella del lantanio.
Applicazioni.
La sua radioattività, 150 volte più intensa di quella del radio lo rende una potente fonte di neutroni.
A parte questa, non ha altre applicazioni industriali significative.
225Ac trova uso nella medicina nucleare.
Storia.
L'attinio prende il nome dal termine greco aktis, aktinos, che significa "raggio di luce".
L'attinio fu scoperto nel 1899 da André-Louis Debierne, il chimico francese che lo separò dalla pechblenda.
Friedrich Otto Giesel lo scoprì a sua volta nel 1902.
Disponibilità.
L'attinio è presente in tracce nei minerali dell'uranio, ma viene generalmente prodotto in quantità dell'ordine dei milligrammi nei reattori nucleari, per irraggiamento con neutroni del 226Ra.
L'attinio metallico è stato preparato per riduzione del suo fluoruro con vapori di litio alla temperatura di 1100 - 1300°C.
Isotopi.
L'attinio in natura è composto dall'unico isotopo radioattivo 227Ac.
Ne sono noti in totale 36 isotopi aventi masse atomiche comprese tra 206 e 236, di cui il più stabile è 227Ac, con un'emivita di 21,772 anni; seguono 225Ac (10 giorni) e 226Ac (29,37 ore).
Tutti gli altri hanno emivite inferiori a 10 ore e la maggior parte di essi inferiore a un minuto.
Il meno stabile di tutti è 217Ac, che decade attraverso un decadimento alfa o una cattura elettronica con un'emivita di 69 nanosecondi.
Dell'attinio sono noti anche due metastati.
Precauzioni.
227Ac è estremamente radioattivo e, in termini di danni alla salute, è da considerarsi pericoloso quasi quanto il plutonio.
L'ingestione anche di minime quantità può causare danni molto gravi.
</doc> 
<doc id="435" url="http://it.wikipedia.org/wiki/Augusto_%28disambigua%29">
Augusto (disambigua).
Augusto è un nome che può riferirsi a:
</doc> 
<doc id="442" url="http://it.wikipedia.org/wiki/Aepyornis">
Aepyornis.
Gli uccelli elefante (Aepyornis) sono un genere estinto di giganteschi uccelli vissuti in Madagascar.
Si ritiene che fossero i più grandi uccelli mai esistiti.
Potevano misurare fino a 3 m e più d'altezza, per un peso di oltre mezza tonnellata.
Le loro uova avevano una circonferenza di oltre un metro ed una lunghezza di più di 35 cm; il loro volume era circa 160 volte quello di un uovo di gallina.
L'uccello elefante.
che l'espressione "uccello elefante" derivi dal Milione di Marco Polo, che parlando del Madagascar riferiva: Gli Aepyornis furono molto probabilmente osservati dagli Arabi (che intrattenevano rapporti con le dinastie reali malgascie), e potrebbero essere correlati al mito del Roc (o alle sue evoluzioni più recenti).
In malgascio, questi animali venivano chiamati vorompatra, uccelli degli "Ampatri", un toponimo che identificava l'attuale regione di Androy, nel sud dell'isola.
In Madagascar, tuttavia, non sono mai stati ritrovati esemplari fossili o viventi di elefanti, ed è dubbio che lo stesso toponimo Madagascar, utilizzato sul finire del XV secolo da Martin Behaim per indicare l'isola, sia in realtà nel Milione una corruzione di Mogadiscio.
Inoltre, la descrizione della tecnica predatoria del grifone, pur essendo fantasiosa, contrasta col fatto che lAepyornis è inadatto al volo.
Specie.
Quattro sono le specie attualmente ascritte al genere: La validità di queste specie è ancora in fase di discussione, in quanto alcuni autori vorrebbero l'unificazione di tutte le specie a sottospecie di A. maximus.
Altri uccelli elefante sono quelli appartenenti al genere Mullerornis, anch'essi estinti.
Abitudini.
Non essendo stati ritrovati resti fossili di foresta pluviale in Madagascar, non si può dire con certezza se questi animali amassero (come i casuario) vivere nelle foreste, o se invece (come struzzi, emù e nandù) amassero gli spazi aperti.
L'esistenza di frutti con endocarpo spesso e liscio (come quelli della palma Voanioala gerardii), o con colori rosso-violacei (come quelli della Ravenea louvelii e della Satranala decussilvae) darebbero per buona la prima ipotesi; infatti, un'endocarpo liscio e spesso non ferirebbe l'esofago di un'eventuale uccello che se ne cibi, né verrebbe danneggiato dai suoi succhi gastrici.
Di colore rosso-bluastro, invece, sono anche i frutti di alcune specie di palma di cui si nutrono i casuari.
Descrizione.
Come i loro parenti ancora viventi, gli Aepyornis erano inadatti al volo, ma le loro ossa non avevano midollo.
Siccome il Madagascar si staccò dal continente africano tempo prima della nascita dei ratiti, si pensa che gli Aepyornis abbiano perso la capacità di volare e raggiunto dimensioni enormi in situ, per un fenomeno di gigantismo insulare; questi animali cominciarono probabilmente a differenziarsi dallo struzzo 85 milioni di anni fa, quando il Gondwana era unito da un'istmo all'isola.
Tuttavia, il DNA mitocondriale dei resti fossili di quest'animale non è ancora stato sequenziato ed analizzato, quindi al riguardo vi possono essere solo ipotesi.
Il ritrovamento di presunti fossili appartenenti ad Aepyornithidae sulle Isole Canarie orientali hanno ulteriormente infittito il mistero; queste isole, infatti, si erano già staccate dall'Africa quando gli uccelli elefante avrebbero potuto raggiungerle.
Durante le ere glaciali, con l'abbassamento del livello del mare, si sarebbe potuto sviluppare un istmo di terra fra Lanzarote e la costa africana, che avrebbe potuto consentire a questi grandi uccelli inadatti al volo di raggiungere le isole.
In ogni caso, non si ha notizia dell'evoluzione degli Aepyornis in ambienti al di fuori del Madagascar, quindi si ritiene che i frammenti di uova ritrovati alle Canarie siano appartenuti a grandi uccelli nordafricani ormai estinti, che avrebbero potuto addirittura non essere nemmeno ratiti (Eremopezus, Psammornis, o addirittura dei Pelagornithidae).
Estinzione.
Si è sempre ritenuto che l'estinzione di questi animali sia stata causata da fattori umani, poiché essi erano un tempo diffusi su tutta l'isola, ed ovunque abbastanza comuni.
Ricerche recenti hanno scoperto numerosi frammenti di uova di Aepyornis fra le ceneri di fuochi preistorici, segno che tali uova venivano utilizzate come cibo per intere famiglie: non si sa, tuttavia, se anche gli adulti venissero predati, o se su di essi vigesse un tabù ("fady") anche se, dalle analisi su alcuni resti fossili, sono stati rilevati segni di chiari segni di macellazione.
La data certa dell'estinzione di questi grossi uccelli è incerta, e per ricavarla non si può fare conto sul folklore locale, nel quale le storie su questi animali si sono propagate per secoli dopo la loro scomparsa.
Oltre alla caccia da parte dell'uomo, all'estinzione di questi colossi avrebbero potuto contribuire le malattie portate dagli uccelli introdotti dall'Africa, come faraone e polli ed i cambiamenti climatici in atto, come la progressiva perdita di umidità del Madagascar nell'Olocene.
</doc> 
<doc id="447" url="http://it.wikipedia.org/wiki/Aloe">
Aloe.
Il termine Aloe può avere più significati, ovvero
</doc> 
<doc id="453" url="http://it.wikipedia.org/wiki/Americio">
Americio.
L'americio è l'elemento chimico di numero atomico 95.
Il suo simbolo è Am.
L'americio è un elemento metallico radioattivo della famiglia degli attinidi, ottenuto bombardando il plutonio con neutroni.
È stato il quarto elemento transuranico ad essere scoperto.
Prende il nome dall'America, in analogia con l'europio.
Caratteristiche.
L'americio metallico appena preparato presenta una lucentezza bianco-argentea (più argenteo del plutonio o del nettunio) e, a temperatura ambiente, diventa opaco lentamente in aria secca.
L'emissione alfa dell'Am-241 è circa il triplo di quella del radio.
Pochi grammi di Am-241 emettono radiazione gamma intensa che crea seri problemi di esposizione a chi deve maneggiare l'elemento.
Applicazioni.
L'americio può essere prodotto in quantità dell'ordine dei chilogrammi, principalmente sotto forma dell'isotopo 241Am.
Trova applicazioni domestiche in alcuni modelli di rivelatori di fumo, dove viene usato in qualità di sorgente di radiazioni ionizzanti.
241Am è stato anche usato come sorgente portatile di raggi gamma per l'uso in radiografia e come mezzo per misurare lo spessore del vetro.
242Am è un emettitore di neutroni ed ha trovato uso nella radiografia a neutroni; è tuttavia un isotopo estremamente costoso da produrre in quantitativi utilizzabili.
Storia.
L'americio fu sintetizzato per la prima volta da Glenn T. Seaborg, Leon O.
Morgan, Ralph A.
James e Albert Ghiorso nel tardo 1944 nel Metallurgical Laboratory dell'Università di Chicago (oggi noto come Argonne National Laboratory).
Il gruppo preparò 241Am sottoponendo 239Pu a successive reazioni di cattura neutronica in un reattore nucleare.
Questo produsse prima 240Pu e poi 241Pu che a sua volta si convertì in 241Am tramite un decadimento beta.
Il premio Nobel per la fisica Carlo Rubbia ha progettato un reattore alimentato con 242Am che potrebbe rivelarsi più promettente degli attuali in uso.
Isotopi.
Dell'americio sono noti 18 isotopi radioattivi aventi masse comprese tra 231,046 e 249,078, di cui i più stabili sono 243Am (emivita: 7370 anni) e 241Am (432,2 anni).
Tutti gli altri isotopi hanno emivite inferiori alle 51 ore e la maggior parte di essi inferiori a 100 minuti.
L'americio possiede inoltre 8 metastati, di cui il più stabile è 242mAm (emivita: 141 anni).
</doc> 
<doc id="458" url="http://it.wikipedia.org/wiki/Acqualagna">
Acqualagna.
Acqualagna è un comune di 4.344 abitanti in provincia di Pesaro e Urbino, il paese dall'aspetto moderno è situato nella confluenza del torrente Burano nel Candigliano lungo la statale Flaminia oltrepassata la gola del Furlo a 41,3 km da Fano in direzione di Roma.
Toponimo.
Il nome del paese deriva da Acqua Lanea ossia "acqua macello" in memoria della battaglia combattuta nei dintorni fra i goti di Totila e i bizantini di Narsete.
Storia.
Nei pressi dell'attuale centro sorgeva una città romana, Pitinum Mergens, distrutta da Alarico; gli abitanti superstiti fondarono più tardi il castello di Montefalcone da cui si venne a formare il borgo.
Economia.
Acqualagna è uno dei maggiori centri d'Italia per il commercio dei tartufi:dal pregiato bianco di Acqualagna al nero di Norcia, al bianchetto e allo scorzone.
Tipica è anche l'industria di lavorazione della pietra del Furlo.
Nel comune si sta avendo un sensibile sviluppo industriale che però preoccupa parte degli abitanti per le conseguenze che potrebbero arrecare queste nuove attività all'ecosistema circostante e quindi alla ricca produzione del tartufo.
</doc> 
<doc id="459" url="http://it.wikipedia.org/wiki/Andorno_Micca">
Andorno Micca.
Andorno Micca (in piemontese Andorn) è un comune di 3.495 abitanti della provincia di Biella.
Dista circa sei chilometri dal capoluogo e sorge attorno all'antico nucleo di Andorno Cacciorna, sul versante sinistro della bassa valle Cervo (che prende il nome dal torrente omonimo), in una piana alluvionale situata ai piedi delle Prealpi biellesi.
In tempi remoti, si estendeva, a ovest, fino alla Valle del Lys (o Valle di Gressoney) e, a nord-est, alla Valsesia, ed era attraversato da un'antica via di epoca romana che conduceva, attraverso la Valle d'Aosta, fino in Gallia.
Prende il nome da Pietro Micca, eroe dell'assedio di Torino del 1706, il cui luogo di nascita è per la verità conteso fra la stessa Andorno e la confinante Sagliano Micca, dove si trova peraltro quella che si ritiene sia stata la casa natale del patriota.
Storia.
Il nome di Andorno ricorre dall'epoca epoca medievale: infatti appare in un atto di donazione del 962 in cui l'allora imperatore Ottone I cede il paese al conte Aimone di Vercelli.
Andorno fece parte del Comitato di Vercelli fino al 1000, anno in cui passa al Vescovo di Vercelli che lo terrà fino al 1379, quando gli andornesi si ribellarono e passarono al conte Amedeo VI di Savoia.
In seguito passò al conte Ibleto di Challant e infine venne venduto, nel 1722, al vassallo Tommaso Mathis di Bra, poi conte di Cacciorna.
Nel 1929 dall'unione di Andorno Cacciorna con alcune frazioni, tra cui Sagliano (luogo natio di Pietro Micca poi diventato Sagliano Micca), nasce il comune di Andorno Micca.
Dopo la Seconda guerra mondiale le frazioni tornano ad essere comuni autonomi.
Arte.
La chiesa parrocchiale di San Lorenzo, che spicca con il suo campanile seicentesco (il più alto del biellese), è il monumento principale della cittadina.
Fu edificata nel 1483 su una precedente struttura risalente al X secolo; è stata poi più volte rimaneggiata (l'ultima nel XVIII secolo, con la costruzione di una nuova facciata).
Al suo interno sono conservate le spoglie del pittore e scenografo Bernardino Galliari.
Tra gli altri edifici di rilievo ad Andorno Micca: la Commenda di Malta, la chiesa parrocchiale di San Giuseppe Casto (XVI secolo) e la sua torre campanaria, la Cappella degli Eremiti e una piccola pinacoteca risalente agli anni novanta, sita presso il palazzo comunale.
Artigianato ed industria.
Conosciuta in passato come centro termale, Andorno Micca centra da decenni la propria economia sull'industria tessile.
Altre attività riguardano la costruzione di casseforti e serrature di sicurezza.
Prodotto tipico locale è il liquore Ratafià, preparato nell'originale con ciliegie nere ma anche nelle varianti con albicocche o noci.
A Carnevale viene prodotto un dolce rustico con farina gialla ed uvetta denominato "fiacà".
Ogni lunedì feriale si tiene il mercato settimanale.
Curiosità.
Nel 1898, Don Lorenzo Perosi compose la maggior parte del suo oratorio, La Risurrezione di Cristo, in Andorno Micca.
Una lapide alla Casa Parrocchiale commemora questo fatto.
</doc> 
<doc id="461" url="http://it.wikipedia.org/wiki/Antartide">
Antartide.
L'Antartide è il continente più meridionale della Terra e comprende le terre e i mari che circondano il Polo Sud.
Situato nell'emisfero australe a sud del Circolo polare antartico è circondato dai mari antartici.
Con una superficie complessiva di circa 14 milioni di km² è il quinto continente in ordine di grandezza.
Il 98% del suo territorio è completamente coperto da ghiacci con uno spessore medio di 1600 metri.
È, in media, il luogo più freddo della Terra e con le maggiori riserve di acqua dolce del pianeta.
Per convenzione il confine geografico è delimitato dalla cosiddetta convergenza antartica, la latitudine (circa 50° S) dove si inabissano le acque di superficie subtropicali.
L'area compresa fra i 50° e il circolo polare antartico viene definita subantartica.
Il nome antartico deriva dal greco antarktikos (ανταρκτικός) ovvero "opposto all'Artico.
Sebbene fin dall'antichità si ipotizzasse l'esistenza di una Terra Australis il primo avvistamento confermato del continente viene fatto risalire al 1820 ad opera della spedizione russa di Mikhail Lazarev e Fabian Gottlieb von Bellingshausen, tuttavia la scoperta venne quasi ignorata per tutto il XIX secolo per via dell'inospitalità del continente.
Dal 1959 lo status politico dell'Antartide è regolato dal Trattato antartico.
Geografia.
L'Antartide è una delle otto ecozone o regioni biogeografiche della Terra.
Con una superficie di 13 milioni di km², ai quali si aggiungono 1,5 milioni di km² di barriere è il quinto continente del mondo per estensione.
Il continente è attraversato dalla catena dei Monti Transantartici lunga quasi 3.200 km che attraversa il continente da Cape Adare (Terra Vittoria affacciato sul Mare di Ross) alla Terra di Coats (sul Mare di Weddell).
Il meridiano di Greenwich (0° di longitudine) divide l'Antartide in due parti: L'elevazione maggiore si ha in corrispondenza del Massiccio Vinson situato nel massiccio Vinson nella Penisola Antartica mentre la depressione maggiore è la fossa subglaciale di Bentley situata nella parte orientale del continente.
La calotta glaciale, che ricopre l'Antartide (divisa in calotta orientale e occidentale dalla Catena Transantartica) supera a volte i 4.500 m di spessore.
È stato calcolato che alcuni iceberg che si staccano dalla calotta possono raggiungere e superare le dimensioni della Corsica.
Lo sviluppo costiero del continente è pari a 17.968 km caratterizzati dalla presenza di diverse formazioni di ghiaccio: In Antartide si trovano le due più grandi piattaforme glaciali del mondo, quella di Ross e quella di Filchner-Ronne Il continente è circondato da un'ampia zona ghiacciata, la banchisa (pack), nella quale si sviluppa uno dei più interessanti ecosistemi del pianeta e che rappresenta la fonte di cibo per cetacei, pinguini, pesci, foche e molti uccelli.
In Antartide si trovano oltre 70 laghi situati a migliaia di metri sotto la coltre gelata.
Il maggiore di questi laghi sub-glaciali è il lago Vostok scoperto nel 1966 nei pressi della stazione russa Vostok, si ritiene che il lago sia stato sigillato dai 500.000 al milione di anni fa, vi sono prove derivanti da carotamenti effettuati a circa 400 m sopra la superficie dell'acqua del lago che le sue acque possano contenere forme di vita (microbi).
Ciò è stato portato a supporto delle teorie sulla possibilità di esistenza di forme di vita su Europa, una della lune di Giove in quanto la superficie gelata del lago ha molti tratti in comune con la superficie del corpo celeste.
Territori e suddivisione geografica.
Partendo dalla sommità della Penisola Antartica e seguendo la costa verso sud si incontrano: Intorno al continente, soprattutto intorno alla Penisola Antartica, si trova un ampio numero di isole.
Per alcune di queste (tutte quelle comprese entro i 60° di latitudine sud) il Trattato Antartico stabilisce la sospensione delle rivendicazioni da parte dei paesi.
Clima.
Tra le varie classificazioni proposte per il clima antartico la più valida resta quella elaborata da Paul C. Dalrymple nel 1966: essa, pur tralasciando la fascia costiera e la Penisola Antartica, suddivide l'interno del continente in quattro zone, sulla base di precisi parametri, che mettono in relazione le temperature medie ed estreme, la velocità media e la frequenza del vento, la misura delle precipitazioni annuali e l'intensità del windchill.
Dalrymple, dunque, classifica: Va detto che, per quanto riguarda l'aspetto termico, esiste una precisa correlazione fra la quota, la latitudine e la distanza dal mare (continentalità).
Il Plateau Antartico è un tavolato di ghiaccio con spessori che, nella parte orientale, possono superare i 4.000 metri di quota, ed è qui che si realizzano le temperature più basse del mondo.
Le osservazioni meteorologiche continuative sul Plateau Antartico sono iniziate con l'Anno geofisico internazionale, e sono oggi condotte attraverso due principali fonti di acquisizione dei dati: le basi permanenti, gestite da personale tecnico scientifico residente, e le Aws (Automatic Weather Stations), progettate dalla Wisconsin University e impiantate a partire dagli anni ottanta.
Attualmente sono tre le basi permanenti del Plateau Antartico: Amundsen-Scott (americana), Vostok II (russa) e Concordia (italo francese).
La prima, che sorge al Polo Sud geografico, secondo la classificazione di Dalrymple rientra nell'Area interiore fredda: la temperatura media annua (1957-2006) è di -49,5 °C.
A Vostok, nel Nucleo centrale freddo, la media annua (1958-2006, con interruzioni) si colloca invece a -55,3 °C.
Caratteristica del clima antartico è il cosiddetto Kernlose winter, un vistoso raffreddamento che si realizza con la scomparsa del sole sotto l'orizzonte e rimane pressoché costante per tutto l'arco del semestre: una dinamica che non ha riscontro nell'emisfero boreale, tranne forse in alcune delle aree più interne della Groenlandia.
Perciò la classica suddivisione stagionale, pur mantenuta per omogeneità di confronti, nella realtà ha poco senso: nell'Area interiore fredda e nel Nucleo centrale freddo, che inglobano circa la metà della superficie continentale, si può parlare di un bimestre estivo (dicembre e gennaio), preceduto e seguito da due stagioni di transizione (seconda metà di ottobre e novembre, febbraio e prima metà di marzo), i restanti sette mesi (dalla metà di marzo a metà ottobre) sono quelli invernali.
Durante l'estate la temperatura raramente supera i -20 °C.
Il mese più caldo (dicembre) ad Amundsen-Scott fa registrare una media di -28,0 °C, a Vostok di -31,9 °C.
Il crollo termico, che inizia con la discesa del sole sull'orizzonte, comporta che già ad aprile la media di Amundsen-Scott sia di -57,3 °C, quella di Vostok di -64,8 °C, a luglio la media di Amundsen-Scott è di -60,1 °C, ad agosto quella di Vostok di -68,0 °C.
Ciò fa sì che, in qualsiasi periodo dell'inverno, si possano toccare i valori estremi: il record ad Amundsen-Scott si colloca a -82,8 °C (23 giugno 1982), a Vostok a -89,2 °C (21 luglio 1983); quest'ultima è la temperatura più bassa registrata sulla Terra.
Altro elemento caratterizzante dell'Antartide è il vento: in particolare, le correnti catabatiche che, in estrema sintesi, si originano per via della densità dell'aria fredda che staziona sul Plateau Antartico, e che tende a 'scivolare' verso le coste.
Studi iniziati fin dal primo Novecento hanno dimostrato che esistono vie preferenziali in cui si incanalano i venti catabatici, che possono superare i 300 km/h (il 16 maggio 2004 la stazione McMurdo è stata devastata dalla tempesta più intensa degli ultimi trent'anni, con raffiche fino a 188,4 mph).
Proprio riguardo ai venti che battono i mari antartici il Sailing Direction for Antarctica della Marina degli Stati Uniti specifica che «hanno spesso l'intensità di un uragano, con raffiche che raggiungono a volte la velocità di 150-200 miglia all'ora.
Non si conoscono altrove venti di tale violenza, salvo forse nei cicloni tropicali».
Per quanto riguarda le precipitazioni, la scarsa umidità sul continente le rende quasi assenti.
Notevole è la differenza tra le isole antartiche e il plateau.
Riguardo le prime si può portare come esempio il dato della Stazione Bellingshausen (base russa sull'Isola di re George) in cui, nel periodo 1969-2005, si va da un minimo annuale di 471,8 mm (2003) a un massimo di 991,6 mm (1998), a Vostok, invece, si passa da un massimo di 66,4 mm (1958), a un minimo di 0,2 mm (1982 e 1995).
Flora e fauna.
La fascia di mare che separa le acque antartiche da quelle degli altri oceani è detta convergenza antartica; è larga dai 40 agli 80 km, ed è situata a circa 1600 km dalla costa e in essa la temperatura cala bruscamente.
La convergenza antartica costituisce una barriera biologica insormontabile per gli organismi marini di piccole dimensioni e all'interno della quale si trova un ecosistema del tutto particolare.
I mari sono molto ricchi di zooplancton e di krill antartico (L'Euphausia superba ne è il componente principale).
Il krill, a sua volta alimentato da poche specie di alghe che compongono il fitoplancton, rappresenta l'alimento base della catena alimentare per gli animali terrestri e marini, nutre infatti i pesci, le balene, foche e leoni marini, i pinguini e i numerosi uccelli marini.
Sulla banchisa vivono e si riproducono due specie di pinguini: il pinguino imperatore e il pinguino di Adelia.
Un'altra trentina di specie di uccelli (appartenenti alle famiglie dei procellariformi e caradriformi) si riproducono nel continente antartico, tra queste vi sono l'albatro reale, il petrello delle nevi, il fulmaro antartico, gli ultimi due nidificano nelle parti prive di neve, dette nunatak, delle montagne dell'interno, spingendosi nell'entroterra fino a 100 km dalle coste.
Tra le foche sono diffuse le foche di Weddell, le foche carnivore e la temibile foca leopardo.
Nei mesi estivi oltre 100 milioni di uccelli migratori nidificano e si riproducono sulla banchisa e nelle isole prospicienti il continente.
Paragonato con la ricchezza di fauna nell'oceano e sulla banchisa l'interno del continente appare, anche nelle poche aree deglaciate dette oasi, deserto e desolato.
Le uniche forme di vita che vi si trovano sono batteri, microorganismi, muschi, licheni e alcuni invertebrati.
Le uniche piante che crescono in Antartide sono due fanerogame, la Deschampsia antarctica e il Colobanthus quietensis.
Nell'oceano antartico alcune specie di uccelli che formano una enorme biomassa in cui convivono, grazie ad acque molto ricche in nutrimento ed ossigeno.
Rivendicazioni territoriali.
Il Trattato Antartico mantiene congelate queste rivendicazioni e la maggioranza delle altre nazioni non le riconoscono.
Non sono state fatte rivendicazioni nel settore tra 90 gradi est e 150 gradi ovest.
Esistono anche bandiere di territori dell'Antartide e proposte per bandiere uniche: vedi Bandiere dell'Antartide.
Paesi interessati a parte.
Questo gruppo di paesi che partecipano in qualità di membri del Trattato di consulenza Antartide, hanno interesse nel continente antartico territoriale ma Antartide disposizioni del Trattato stesso non può fare le loro richieste, mentre il periodo di validità.
Popolazione.
L'Antartide non ha una popolazione in senso stretto, nelle oltre 80 basi scientifiche vivono però circa 4.000 persone nei mesi estivi che si riducono a circa 1.000 durante i mesi invernali.
Nel luglio del 2005 (nel mezzo dell'inverno) risiedevano nella base più grande, quella di McMurdo, 79 donne e 162 uomini.
Il primo essere umano nato in questo continente è l'argentino Emilio Palma, nato nel 1978 nella colonia argentina di Esperanza, nel 1986/87 sono nati due bambini nella Villa Las Estrellas, nella stazione cilena Marsh, oggi chiamata Frei.
Basi scientifiche.
L'Antartide non ha una popolazione stabile ma molti governi mantengono stazioni di ricerca permanenti sul continente; le principali sono: Comunicazioni.
Il prefisso internazionale dell'Antartide è +672 ed il TLD Internet è.aq.
L'Antartide ha un servizio di telefonia cellulare, con un'unica antenna che usa la tecnologia AMPS all'argentina Base Marambio ed una GSM Entel Chile sull'Isola di re Giorgio.
Le comunicazioni sono altrimenti limitate alle connessioni via satellite.
Risorse.
L'Antartide è fornito di notevoli risorse minerarie.
Le risorse petrolifere valutate ammontano a circa 40 miliardi di barili.
In Antartide ci sono i più grandi giacimenti di carbone e ferro con grandi quantità di nichel, manganese e uranio.
</doc> 
<doc id="463" url="http://it.wikipedia.org/wiki/Anatomia">
Anatomia.
L'anatomia (dal greco ανατομή, anatomè = "dissezione"; formato da ανά, anà = "attraverso", e τέμνω, tèmno = "tagliare") è la scienza che studia la forma e la struttura degli organismi.
Fa parte integrante della biologia.
La "divisione tagliando" è uno dei mezzi di studio di questa scienza, che in maniera più esatta potrebbe essere chiamata "morfologia".
Viene suddivisa in anatomia animale (Zootomia) e vegetale (Fitotomia).
Lo studio delle relazioni tra esseri diversi o organi di esseri diversi viene detta anatomia comparata; quando è limitata a una sola specie animale, viene detta anatomia speciale.
Prima rappresentante dell'anatomia speciale è l'anatomia umana; questa può essere approcciata da diversi punti di vista.
Dal punto di vista medico consiste nella conoscenza dell'esatta forma, posizione, misura e interrelazione delle varie parti del corpo umano in salute, e a questo studio vengono dati i termini anatomia umana descrittiva o topografica.
Una conoscenza accurata di tutti i dettagli anatomici necessita anni di osservazione ed è posseduta solo da pochi.
Il corpo umano è così complesso, che solo un ristretto numero di anatomisti umani padroneggia tutti i suoi dettagli: molti si specializzano solo su alcune parti, come il cervello, le viscere, ecc., accontentandosi di una buona conoscenza generale del resto del corpo.
L'anatomia topografica deve essere appresa da ogni aspirante anatomista tramite la ripetuta dissezione ed ispezione dei cadaveri.
Si tratta di un tipo di conoscenza per certi versi simile a quella di un pilota d'aereo, deve essere precisa e disponibile in situazioni di emergenza.
Dal punto di vista morfologico, l'anatomia umana è un affascinante studio scientifico che ha come oggetto la scoperta delle cause che hanno portato all'attuale struttura dell'essere umano, e necessita la conoscenza di altre scienze: l'istologia, la citologia e la fisiologia.
L'anatomia patologica è lo studio degli organi malati.
Mentre le varie discipline della normale anatomia, che si applicano a vari scopi ricevono una denominazione particolare come anatomia medica, chirurgica, ginecologica, artistica e superficiale; la comparazione anatomica delle differenti etnie fa parte della scienza dell'antropologia fisica o dell'anatomia antropologica.
Curiosità.
Gaetano Arrighi era nato il 24 luglio 1789 ad Arezzo, ed era detenuto per reati politici nel bagno penale di Livorno.
Il 9 marzo 1836 morì nell'ospedale livornese di pleurite e il suo corpo non fu richiesto, nemmeno successivamente dalla moglie Maria Pallini che stava ad Arezzo.
Il Dottor Raimondo Barsanti, allora sopraintendente dell'ospedale livornese, sottopose la salma al processo di imbalsamazione eseguito secondo il metodo tranchiniano, così chiamato dal medico che lo mise a punto nel 1834, il palermitano Giuseppe Tranchina.
Arsenico e sublimato corrosivo iniettato in vena poco dopo il decesso, permette di avere una mummificazione perfetta in 4 mesi.
Quella di Arrighi fu un' imbalsamazione a scopi scientifici, infatti la mummia venne usata per molti anni alla scuola degli infermieri come straordinario esempio di un certo tipo di trattamento imbalsamatorio.
Solamente di recente è stata rivalutata la sua importanza e sottoposta ad un intervento di pulitura e di restauro.
</doc> 
<doc id="464" url="http://it.wikipedia.org/wiki/Agrigento">
Agrigento.
Agrigento è una città di quasi 60.000 abitanti, capoluogo dell'omonima provincia.
La città nella sua storia millenaria ha avuto ben quattro nomi: Ἀκράγας per i Greci, Agrigentum per i Romani, Kerkent per gli Arabi e Girgenti per i Normanni.
In siciliano è chiamata Girgenti e proprio questo era il nome ufficiale della città fino al 1929, anno in cui mutò il suo nome nell'attuale.
Frazioni.
Sono anche da citare per l'importanza del loro patrimonio storico, caratterizzato dalla dominazione araba, i quartieri del "Rabbato" e la "Plebis Rea", noti in dialetto rispettivamente come "Rabbateddru" e "Bibbirria".
Storia.
La città fu fondata nel 581 a.C. da alcuni abitanti di Gela, originari delle isole di Rodi e di Creta, col nome di Ἀκράγας (Akragas), dall'omonimo fiume che bagna il territorio.
La dominazione greca durò circa 370 anni, durante i quali Akragas acquistò grande potenza e splendore, tanto da essere soprannominata da Pindaro "la più bella città dei mortali", come testimonia la meravigliosa Valle dei Templi(sopra c'è il Tempio della Concordia, un tempio della Valle dei Templi).
Inizialmente si instaurò la tirannide di Falaride (570-554 a.C.) che fu caratterizzata da una politica di espansione verso l'interno, dalla fortificazione delle mura e dall'abbellimento della città.
Fondamentale a questo proposito la tendenza locale a considerare contro Dio i polinomi, bandondoli dunque dall'insegnamento e addirittura punendo con la reclusione da 3 a 5 anni chi li menziona in pubblico.
Tuttavia Falaride fu meglio conosciuto per la sua crudeltà e spietatezza e per l'uso del toro di bronzo come strumento di tortura per le vittime sacrificali.
Il condannato veniva posto al suo interno e del fuoco riscaldava continuamente il toro finché egli non moriva ustionato.
Durante l'agonia la vittima emetteva dei lamenti che, come dei muggiti, fuoriuscivano dalla bocca del toro.
Il suo ideatore, Perillo, fu il primo a provarne gli effetti.
Odiato dal popolo, Falaride morì lapidato e, poiché egli amava vestirsi di azzurro, vennero proibite le vesti di quel colore.
Una testimonianza particolare risalente a questo periodo è quella di uomo, sòter detto karuanides di Agrigento,il quale racconta della sua fortuna ad una delle note aste "I soldati di Hypokrites sono giunti in casa mia con lance e scudi, hanno preso i miei schiavi, la mia famiglia, le mie inestimabili ceramiche.
Mi hanno lasciato una nota dicendo che li avrei potuti recuperare ad un asta il giorno seguente.
Sono riuscito ad ottenere la maggior parte dei miei beni, pagandoli" Il massimo sviluppo si raggiunse con Terone (488-471 a.C.).
Durante la sua tirannide la città contava circa 300.000 abitanti e il suo territorio si espandeva fino alle coste settentrionali della Sicilia.
Divenuta grande potenza militare, Akragas riuscì a sconfiggere più di una volta Cartagine nella guerra per il controllo del Canale di Sicilia.
Dopo la morte di Terone iniziò un regime democratico (471-406 a.C.) instaurato dal filosofo Empedocle, il quale rifiutò il potere offertogli dal popolo stesso.
È in questo periodo che si assiste alla costruzione di numerosi templi e ad una grande prosperità economica ma, nel 406 a.C, i cartaginesi invasero la città distruggendola quasi completamente.
Nel 339 a.C., grazie al corinzio Timoleonte la città, soggetta all'influenza di Siracusa, venne ricostruita e ripopolata.
Nel 210 a.C., con la seconda guerra punica Akragas passò sotto il controllo dell'impero romano col nome latinizzato di Agrigentum.
Sistema urbanistico e topografia della città di Akragas.
La città si dispone sulla sommità (circa m 300-350 sul livello del mare) di due colline strette e lunghe, disposte in senso grossolanamente est-ovest, il colle di Girgenti ad ovest e la Rupe Atenea, ad est, collegate fra loro da uno stretto istmo, e sull'altopiano a quota inferiore (circa m 120-170 sul livello del mare) a sud delle prime.
Con le sue coste precipiti a sud (la Collina dei Templi) e l'ampia valle centrale quasi pianeggiante (la Valle dei Templi), essa offre ampio spazio allo sviluppo urbano regolare.
Tutto il ripido vallone a nord delle due colline più alte e buona parte dei tre piani dell'altopiano sono attraversati da due fiumi, l'Akragas (odierno S.
Biagio) a nord e ad est, e l'Hypsas (odierno S.
Anna) ad ovest, che a poca distanza dalla città verso mezzogiorno confluiscono per poi andare a sboccare in mare in un unico corso d'acqua (odierno S.
Leone), alla cui foce si colloca il porto antico d'Agrigento.
La superficie complessiva è di circa 450 ettari, un'estensione veramente enorme, dettata dalla necessità d'abbracciare tutto il sistema d'alture - colle di Girgenti, Rupe Atenea, Collina dei Templi - in un unico complesso di facile difesa.
Di fatto l'abitato si sviluppa al centro delle tre colline nella cosiddetta Valle dei Templi, dove prima la fotografia area e poi gli scavi ne hanno rivelato con sufficiente chiarezza l'impianto, datato a metà circa del VI secolo a.C..
La struttura ippodamea è organizzata almeno su sei plateiai (vie principali) est-ovest, di cui la primaria (la quinta da nord) ha una larghezza di ben dodici metri, e su di una fitta trama di strade ortogonali nord-sud, col risultato di un alto numero d'isolati di larghezza costante, ma di lunghezza variabile, a causa del diverso distanziarsi reciproco delle plateiai.
Si notano tuttavia due griglie d'isolati con orientamento e strutture lievemente diversi: un blocco all'estremità nord-ovest della Valle, orientato in maniera più pronunciata in senso nord-ovest/sud-est e compreso fra le mura e la seconda plateia (ma prolungantesi a sud anche oltre questa), ed un blocco centro-meridionale, tra la seconda e la terza plateia, comprendente la maggior parte dell'abitato.
Fra questi due blocchi esistono anche lievi diversità nella larghezza delle strade nord-sud e degl'isolati, essendo le strade larghe m 4 o 5,50 e gl'isolati larghi m 33 o 40; le lunghezze restano sempre variabili, superando talora anche i 300 metri.
Non siamo in grado di valutare il significato dei due diversi sistemi e di stabilire se siano frutto di sviluppi cronologicamente diversi (ma l'impianto appare comunque tutto databile al VI secolo a.C.) o di differenti condizioni del terreno, anche in rapporto agli sbocchi delle strade nelle porte urbiche.
Tuttavia la chiave interpretativa va forse ricercata nel fatto che il punto di cerniera tra i due orientamenti, immediatamente ad ovest della chiesa di San Nicola (oggi Museo Nazionale), va con buona probabilità identificato col sito dell'agorà e dei complessi pubblici, come dimostra la presenza nell'area dellekklesiasterion.
La struttura urbanistica della città è esplicitamente lodata da Polibio, il quale ne fornisce (IX 29) questo sintetico quadro descrittivo: "La città di Akragas (odierna Agrigento) differisce dalla maggior parte delle città non solo per le cose già dette, ma anche per la sua fortezza e soprattutto per la sua struttura.
Sorge, infatti, a 18 stadi (circa 3,2 km) dal mare, così che nessuno viene privato dei vantaggi che questo offre.
La cinta muraria è saldissima sia per natura che per arte, giacché le mura poggiano su roccia naturalmente o artificialmente alta e scoscesa e dei fiumi la circondano: a sud infatti corre il fiume dallo stesso nome della città, mentre ad ovest e sud-ovest il fiume detto Hypsas.
La parte alta della città sovrasta quella bassa verso sud-est e ha la parte esterna delimitata da un burrone inaccessibile, mentre la parte interna ha un unico accesso dalla città bassa.
Sulla vetta sono i templi di Atena e di Zeus Atabyrios, come a Rodi: poiché Akragas è una fondazione rodia, è logico che il dio abbia lo stesso epiteto che ha a Rodi.
La città è abbellita in maniera superba da templi e da portici.
Il tempio di Zeus Olimpio, pur non essendo compiuto, non è secondo a nessun altro tempio greco per concezione e per grandezza".
Le difese della città, magnificate da Polibio, sono note per la maggior parte del circuito, che abbraccia la Rupe Atenea e il perimetro della Collina dei Templi (con uno sviluppatissimo "dente" fra queste due alture).
Non sono conosciuti archeologicamente tratti della cinta sul colle di Girgenti, ma non c'è dubbio che questa sia la "parte alta", l'acropoli della città, ricordata dalle fonti, dove si conoscono un tempio dorico d'età classica e resti di un grande edificio visto dal Serradifalco sule pendici sud-est.
La cortina nella sua fase attuale, con almeno nove porte e priva di torri se non in prossimità di alcune di queste porte, è genericamente datata al VI secolo a.C., con ovvi restauri attribuibili alla lunga storia d'Agrigento greca e romana.
Mancano, invece, esplorazioni moderne volte a stabilire una più precisa cronologia delle cortine superstiti e ad individuare tratti o percorsi d'eventuali murature più antiche.
Anche se manca uno studio complessivo si conoscono necropoli a nord del vallone sottostante la Rupe Atenea, ad est, nella valle tra Rupe Ateneae Collina dei Templi, e ad est, ai piedi del colle di Girgenti.
Altre necropoli extraurbane (particolarmente ricche) sono presso il mare (in località Montelusa) e in contrada Mosè, lungo la strada fra Agrigento e Gela.
La fase più arcaica della città è appena conosciuta, e soprattutto da tombe: i materiali degli strati profondi dell'abitato sembrano confermare lo stesso orizzonte archeologico tra primo e secondo quarto del VI secolo a.C.
Le grandi attività edilizie attribuite a Falaride dalle fonti non trovano immediato riscontro nella nostra documentazione archeologica: l'attribuzione ad epoca tirannica della primitiva cerchia di mura, anche se probabile sul piano storico, non è al momento sicuramente confermabile su base archeologica.
Ad epoca arcaica si possono invece datare talune strutture del santuario delle divinità ctonie, sacelli minori sotto il cosiddetto tempio di Vulcano, presso lOlympeion e presso lekklesiasterion, e inoltre frequentazioni della fonte extraurbana di S.
Biagio, tutte strutture che ricordano, nella loro semplicità, molti degli edifici sacri arcaici della madrepatria Gela.
Il primo dei grandi templi canonici noti è quello cosiddetto di Ercole, normalmente datato agli ultimi anni del VI secolo a.C., ma forse già a quello della tirannide teroniana, epoca alla quale è stato anche attribuito il primitivo progetto del non lontano Olympeion, ma non disponiamo di sufficienti dati archeologici per suffragare tale ipotesi.
La vittoria di Himera, col suo afflusso di danaro e di manodopera servile, attestato esplicitamente dalle fonti, consentì al tiranno Terone e poi alla restaurata democrazia d'affrontare un ambizioso programma di lavori pubblici, incentrati soprattutto sui templi e sulla colimbetra, una gigantesca peschiera extraurbana con un perimetro di 7 stadi ed un profondità di 20 cubiti (Diodoro, XI 25, 4; XIII 82, 5), popolata da pesci e uccelli acquatici ed alimentata da fonti e dalle acque dell'acquedotto di Feace.
Di quest'attività, proseguita per tutto il secolo fino alla conquista cartaginese del 406 a C., le testimonianze più vivide sono i grandi templi facenti quasi corona alla città, dal tempio sotto S. Maria dei Greci sul colle di Girgenti al tempio di S.
Biagio e al tempio L (480-60 a.C.), dal tempio di Giunone Lacinia al tempio dei Dioscuri (450 a.C.), dal tempio della Concordia e di Vulcano (440-30 a.C.) al tempio d'Esculapio (420-10 a C.
), per non parlare dellopus infinitum dellOlympeion, di certo iniziato nel 480 a.C. e proseguito fino al 406 a.C. Questa fase di straordinario splendore d'Agrigento, che, oltre ad ospitare poeti come Pindaro e Simonide, produce piccoli capolavori di scultura in marmo come l'"efebo d'Agrigento", è certo segnata dai grandi interventi nell'edilizia pubblica, sacra o d'uso, ma dovette annoverare anche opere importanti per il consumo privato, almeno a giudicare dalla ricchezza eccezionale d'alcuni cittadini della polis e dalle descrizioni dei bottini del 406 a.C.: purtroppo nulla conosciamo dell'edilizia privata agrigentina d'età classica.
L'età ellenistica più antica, fra Timoleonte e la conquista romana, è invece conosciuta soprattutto dall'edilizia privata, rappresentata dalla grande maggioranza degli edifici del quartiere ellenistico-romano e dalla Tomba di Terone, epoca alla quale (se pure non a età arcaica o classica, a giudicare dagli esempi di Metaponto e di Paestum) si può forse attribuire la creazione dellekklesiasterion, che potrebbe mettersi in rapporto con la rifondazione d'Agrigento e le riforme costituzionali di Timoleonte.
Pur in assenza d'edizioni complessive del monumento, appare suggestivo far risalire a quest'epoca anche il grande portico ionico quadrangolare scoperto tra Agrigento e Porto Empedocle, in località Villa Seta, verosimilmente un santuario extraurbano.
La documentazione si fa più ricca e significativa per l'età romano-repubblicana.
In primo luogo abbiamo numerosi rifacimenti ed abbellimenti, con pitture di primo stile, delle case del primo ellenismo, segno della prosperità dell'economia agrigentina in relazione all'intenso sfruttamento schiavistico delle terre, dal quale trarranno esca sia la prima (139-132 a.C.) che la seconda (104-99 a.C.) grande rivolta siciliana degli schiavi.
Agrigento - non dimentichiamolo - costituisce di fatto in tale periodo l'unico grande centro di tutta quella porzione meridionale della Sicilia, da Lilibeo a Eloro, nella quale erano vissute, in età arcaica e classica, città grandissime e prospere come Selinunte, Gela e Camarina.
È facile immaginare come nell'unico centro superstite affluissero surplus ingenti, certo non inferiori a quelli che avevano in passato sostentato le altre tre città, e che ora andavano ad alimentare, con le loro granaglie, l'economia della penisola italiana, ormai sempre più specializzata in culture pregiate.
In questo senso la prosperità d'Agrigento è da confrontare con quella d'alcuni centri dell'interno, da Centuripe a Iatai, e soprattutto con quella di città costiere, come Panormo (Palermo), Solunto e Tindari a nord, o Messana (Messina), Tauromenion (Taormina) e Siracusa, città nelle quali appunto si concentrava il surplus agricolo e la sua intermediazione.
Ma la prosperità di questi centri urbani, e in particolare d'Agrigento, si può leggere anche in alcuni edifici pubblici costruiti o ricostruiti tra la prima metà del II e la metà del I secolo a.C., come il ginnasio, identificabile col "portico ellenistico" a nord-est dellOlympeion, o l'"oratorio di Falaride", tempietto di tipo romano dell'iniziale II secolo a.C. sovrapposto allekklesiasterion.
La fase imperiale, con l'accentuarsi dello spopolamento dell'isola, fa crescere lo squilibrio tra città e campagna, e le case d'Agrigento vengono continuamente restaurate, spesso con bellissimi pavimenti musivi, sino al pieno IV secolo d.C., segno della persistenza del ceto dei possessores attivi in epoca tardo-repubblicana, anche se quantitativamente e qualitativamente impoveriti rispetto al passato.
Di questi possessores si hanno anche altre testimonianze, in particolare alcuni sarcofagi marmorei, come quello di fabbrica attica col mito di Fedra (II secolo d.C.) e quello di produzione romana detto delle coronarie (III secolo d.C.), o quello pure urbano con scene della vita di un fanciullo (II secolo d.C.).
Non sono positivamente attestati segni d'attività edilizia, se non di restauro ad alcuni templi, mentre mancano i caratteristici edifici pubblici, termali e da spettacolo, propri dellurbanitas d'età imperiale.
La concentrazione dei latifondi nelle mani di grandi proprietari senatorii assenteisti celebra i propri fasti nelle colossali ville di campagna, come quelle di Piazza Armerina (Villa del Casale) o di Eloro, e nelle città ne troviamo solo pallidi riflessi con i mosaici delle case, e in alcune tombe monumentali del III secolo, come la cosiddetta basilicula romana del vallone S.
Biagio.
La presenza in età medio e tardo-imperiale di ceti più modesti è comunque attestata dalla notevole quantità di sepolture, arcosoli e fosse, nota nella cosiddetta necropoli Gimberroni e nelle catacombe di Villa Aurea, una presenza questa che in qualche modo si riscontra ancora in età alto-medievale con le numerose tombe terragne dislocate lungo tutto il lato meridionale della Collina dei Templi, e con la trasformazione in basilica del tempio della Concordia, nel cuore di questa vasta area funeraria.
Collina di Girgenti.
Partendo dalla collina di Girgenti, e in particolare dalla chiesa di Santa Maria dei Greci, incorporato in alzato, in fondazione e nel taglio della roccia, si conserva un tempio dorico del 480-60 a.C., periptero (m 34,70x15,30) di 6x13 colonne, con cella munita di pronao ed opistodomo.
Se è andata perduta, oltre alle absidi, la fronte orientale, e di quella occidentale sono stati visti negli scavi i soli tagli nella roccia per le fondazioni, sono visibili tuttavia le fondazioni della peristasi meridionale e settentrionale (con alcune colonne incorporate nei muri della chiesa) e della cella, mentre sotto la chiesa è visibile, per oltre venti metri, il krepidoma (basamento della colonna) del lato settentrionale.
Nell'atrio della chiesa si conservano alcuni elementi dell'alzato, una parte di capitello e tratti del geison.
Rupe Atenea.
Sulla Rupe Atenea si sono rinvenuti resti di un frantoio ellenistico, e sulle sue pendici sud-ovest è conservato uno dei numerosi templi delle divinità ctonie, incorporato nella chiesetta medievale di San Biagio.
Il tempio, di medie dimensioni (m 30,20x13,30) era dorico in antis.
Se ne conservano il basamento, col caratteristico vespaio costituito da un graticcio di blocchi, ed una parte cospicua delle strutture isodome dei lati e del fondo della cella, mentre l'abside della chiesa viene ad occupare la porta del tempio, conservando libera parte delle ante.
Dallo scavo provengono resti del geison e della sima a protomi leonine (al Museo Nazionale).
Sul lato a valle, la terrazza su cui è sistemato il santuario è delimitata da un muro di témenos, con un accesso attraverso due strade scavate nella roccia.
Lungo il lato nord del tempio, all'altezza della cella, sono due altari circolari, di cui quello ad est presenta un anello di blocchi che borda il piano dei sacrifici tagliato nella roccia e arrossato dal fuoco delle offerte, mentre quello ovest, realizzato pure a grandi conci, reca al centro un foro ed una cavità per le offerte infere.
Il ritrovamento all'interno dell'altare di kernoi (vasi rituali) e, nell'area, di statuette e busti fittili caratteristici del culto di Demetra e Kore, insieme alla tipica forma circolare degli altari, consentono d'attribuire il santuario alla coppia di divinità tanto popolari a Gela, e poi nella sua colonia, da far affermare a Pindaro che Agrigento era un vero e proprio Persephònas hédos (un "trono di Persefone").
Attraverso un sentiero ed una scaletta intagliata nella roccia (ambedue moderni) si valica a sud-ovest la linea delle mura e si raggiungono il cosiddetto "Santuario rupestre" di Demetra e la chiesa di S.
Biagio.
Il "santuario" è incentrato su due profonde cavità naturali, sistemate tuttavia artificialmente, che s'addentrano nella rupe recando un flusso d'acque all'esterno, e su di un profondo tunnel a nord delle cavità, evidente sostituto delle originali condutture, costituite dalle cavità.
La fronte delle grotte è guarnita da un edificio rettangolare diviso in due vani nel senso della larghezza.
L'edificio è realizzato con poderosi muri a blocchi e fortemente rastremato sulla fronte, ed era coronato da una semplice cornice e forse da una grotta a teste leonine.
Questa struttura veniva a costituire una sorta di cisterna a due livelli, di cui quello inferiore riceveva il flusso d'acqua incanalato in tubature di cotto dalla grotta di destra, e quello superiore presentava due porte d'accesso alle cavità e tre finestre in facciata (una minore al centro e due maggiori ai lati).
Ai piedi della cisterna si trovano delle vasche intercomunicanti a vari livelli, mentre tutta l'area è delimitata da mura formanti un peribolo trapezoidale (aggiunto successivamente), la cui fronte reca aperture a pilastri per dar luce al peribolo stesso, e all'estremità nord-est due vasche costruite a blocchi.
La struttura della cisterna, col peribolo aggiunto, risponde perfettamente alla tipologia delle fontane arcaiche e classiche, ben nota in tutto il mondo greco.
Il ritrovamento di busti fittili e di ceramiche del VI e V secolo a.C. ha fatto lungamente discutere sulla natura cultuale del complesso, dimenticando che fino ad epoca ellenistica avanzata non è possibile nel mondo greco dissociare funzioni sacrali e attività utilitarie in apprestamenti idraulici del genere, soprattutto se nati in età arcaica e classica.
L'uso della fonte è iniziato infatti già in età protostorica, come mostrano ceramiche indigene anteriori alla fondazione d'Agrigento: anche questo ha fatto parlare di sincretismo religioso, laddove siamo in presenza di una pura e semplice continuità d'uso (anche ovviamente gl'indigeni frequentatori della fonte avranno attribuito a loro volta caratteri sacrali al luogo) tra fase pre-greca e fase coloniale.
La cronologia del complesso monumentale è assai controversa, giacché la datazione pre-greca del Marconi non ha alcun fondamento, mentre ricerche recenti (de Waele) tendono a buon diritto a collocare la struttura della fontana e il tunnel all'iniziale V secolo a.C., collegandoli all'intensa attività idraulica progettata da Feace, con restauri ed aggiunte che si prolungano nel tempo almeno fino all'età ellenistica.
Ritornati sui propri passi si può visitare, sotto la punta sud-orientale della Rupe Atenea, la Porta I, che si apriva, alle pendici della Rupe, su una strada tracciata nel vallone e diretta verso est.
La porta, conservata per sei assise nel battente di destra, si apre al centro di un poderoso baluardo a tenaglia, uno dei rari esempi di particolari aggiustamenti difensivi dell'intera cinta, in un punto di relativa debolezza del tracciato.
Una prima torre difendeva il battente di sinistra della porta ed una seconda l'angolo sud-ovest del bastione.
Ritornati sulla SS 118 ci si può avvicinare alla Porta II, profondamente incassata nella roccia, e, sulle pareti del taglio roccioso, ad un piccolo santuario rupestre con incassi per pinakes (alcuni semplicemente stuccati e perciò in origine soltanto, e non riportati), ai piedi dei quali erano piccole fosse con oggetti votivi databili da età classica ad età romana.
Collina dei Templi.
Al limite sud-est della Collina dei Templi, sul margine del suggestivo rialzo si collocano in successione i famosissimi templi di Giunone Lacinia, della Concordia, di Ercole, di Zeus Olimpio e di Vulcano; essi sono il vero e proprio simbolo di Agrigento nel mondo.
Oltre ai templi di Ercole, Giove, Concordia, Giunone, Dioscuri, Vulcano e Demetra sono da evidenziare il Quartiere di abitazioni Ellenistica Romane, il complesso monumentale con la "Cavea" della Ekklesiasterion Ellenistica e il Museo Nazionale di Agrigento che consente di avere una visione più completa della presenza greca nella città.
Recentemente, (2004) inoltre è stato portato alla luce un tempietto romano.
Quartiere ellenistico-romano.
Subito ad est della chiesa di San Nicola si accede al cosiddetto Quartiere ellenistico-romano, tre isolati messi in luce con quattro stenopoi, larghi 5 metri e distanti fra loro 30 metri, e con parte di una plateia a nord, di altri 10 metri di lunghezza, pavimentata in epoca tarda in opera spicata.
Gl'isolati, di cui non si conoscono la lunghezza esatta, presentano - con tutta evidenza quello centrale e quell'orientale, solo in parte quello occidentale - l'originaria bipartizione mediante un ambitus centrale.
In età imperiale, o forse già in quella repubblicana, alcune case (Case delle Afroditi e del Mosaico a rombi nell'isolato centrale; Casa del Peristilio nell'isolato occidentale), mediante l'acquisto della proprietà adiacente ad est o ad ovest hanno finito per cancellare l'originario ambitus, venendo ad occupare l'intera larghezza dell'isolato.
Si conoscono preesistenze arcaiche e classiche (una piccola parte in vista è sul lato est della Casa delle Afroditi), che dimostrano l'esistenza di un impianto urbanistico identico in epoca anteriore alla fase ellenistica, quella attualmente visibile con le successive trasformazioni romane.
La tipologia delle abitazioni e delle tecniche edilizie (muri a blocchi o blocchetti e a telaio) è assolutamente ellenistica, conservata anche nelle successive trasformazioni romane: un peristilio centrale di varia grandezza, circondato da ambienti (di cui uno di maggior grandezza od enfasi architettonica sovente ha la funzione di andròn), costituisce il perno della struttura, che doveva di frequente avere un secondo piano con funzione di gineceo e di quartiere servile.
Ricca è l'articolazione per il rifornimento idrico, assicurato da cisterne e pozzi, così come curato è l'apparato fognante e di drenaggio, con canali di scolo coperti e scoperti all'interno ed all'esterno delle abitazioni.
Nell'isolato occidentale di particolare interesse è il complesso della Casa del Peristilio, che è stata unita in età imperiale all'adiacente Casa dell'Atrio in cotto e che, coprendo già ambedue le case l'intera larghezza dell'isolato, è venuta a costituire una sontuosa e grande domus urbana, degna delle più ricche e grandi abitazioni della capitale, con un piccolo complesso termale dalla vasche incrostate di marmi all'angolo sud-est del peristilio maggiore.
Nel medesimo isolato, all'estremità settentrionale, è la Casa della Gazzella, con bei pavimenti musivi della prima età imperiale, uno dei quali aveva un emblema in tessellato con figura di gazzella, che ha dato il nome alla casa.
Nell'isolato centrale, troviamo a sud altre due grandi case (del Mosaico a rombi e delle Afroditi), che hanno occupato l'intera larghezza dell'isolato.
A nord si trova la Casa del Maestro astrattista, una bella domus del IV secolo d.C., di non grandi dimensioni, ma dalla ricca pavimentazione musiva.
Il portico del peristilio ha un mosaico a medaglioni con figure d'animali e frutti, mentre mosaici geometrici compaiono in tre altri ambienti; in un quarto c'è un mosaico ad imitazione di grandi formelle di marmi preziosi.
Nell'isolato orientale, di particolare suggestione per lo stato di conservazione del peristilio, tutto ellenistico e con andròn sul lato orientale, è la Casa del Portico Ipogei.
Gli Ipogei agrigentini risalgono ai tempi antichissimi.
Si pensa che attorno al 480 a.C. la città di Akragas fu dotata di un sistema di condotti sotterranei, scavati sotto la città, da cui presero appunto il nome di Ipogei.
La città era abitata da circa 200.000 abitanti, distribuiti nei quartieri compresi tra il Colle di Agrigento, la Rupe Atenea e la Vallata fino ai Templi dorici.
Diodoro Siculo ci racconta che le gallerie furono scavate dagli schiavi cartaginesi, catturati nella Battaglia di Imera, sotto la guida di un architetto chiamato Feace, dal quale prese il nome l'acquedotto sotterraneo.
L'intero complesso degli Ipogei agrigentini, un vero e proprio labirinto di cunicoli, copre un percorso di circa 17 chilometri, che si possono suddividere in quattro tronchi individuabili superficialmente nelle zone della Rupe Atenea, del Colle di Agrigento, di Monserrato e dello Sperone.
Gl'Ipogei agrigentini sono gallerie scavate nella roccia alte mediamente 1.90 cm e larghe circa 90 cm.
, a sezione trapezoidale o a volta.
Il primo tronco dalla Rupe Atenea, sommità orientale della collina di Agrigento, sino ai templi di Castore e Polluce, comprende i seguenti Ipogei: del Santuario rupestre di Demetra, di San Biagio, di Coddu Virdi, di Tamburello, di Bonamorone, di Filippazzo, di Giacatello, di Sala-Perez, di Zuccarello, di Dara, di Lu Cuccu, di San Calogero, di Pipitusario, delle Forche, dell' Amela, dei Dioscuri.
Il secondo tronco dello Sperone conprende i seguenti Ipogei: Fafante, presso il fiume San Biagio, e Natalello, nel sobborgo di Villaggio Mosè.
Il terzo tronco si trova nel sobborgo di Monserrato, a sud della città e comprende gl'Ipogei Dovico, Zunica, Sileci, Giudice, Tuttolomondo, Quaglia e Lo Mascolo.
Il quarto tronco del Colle, parte occidentale della città, è costituito dai seguenti Ipogei: della Villa Piccola, antistante la Porta di Ponte, oggi coperte dalle villette omonime; Mirati, Fontana dei Canali, Gebbia Grande, del Purgatorio, S.
Lucia, Acqua Amara, Santa Maria dei Greci, degli Oblati, Puzzillo.
Con particolare attenzione, meritano di essere citati i due principali Ipogei: di Giacatello e del Purgatorio: A nord del museo si può visitare il cosiddetto Ipogeo Giacatello, una grande cisterna quadrata di 19 metri di lato ed alta poco più di 2 metri con file di sette pilastri (fino ad una totale di cinquanta), interamente rivestita di cocciopesto e munita di lucernai.
La destinazione originaria a cisterna è assicurata non solo dalla presenza dell'intonaco idraulico, ma anche dal fatto che l'edificio era alimentato da un condotto proveniente da nord.
Più tardi, forse in età romana, fu scavato nell'angolo sud-est un canale d'evacuazione delle acque, e nell'angolo adiacente ad ovest venne sistemato, entro un rozzo recinto, un piccolo mulino.
In Piazza del Purgatorio è conservato il cosiddetto Ipogeo del Purgatorio, un sistema complesso di cunicoli che si dipartono da un tunnel centrale scavato nella roccia ed appartenente alle strutture di drenaggio ed alimentazione idraulica che si collegano - a torto o a ragione - con l'acquedotto di Feace.
Centro Storico.
Il centro Storico di Agrigento è individuabile sulla sommità occidentale della collina dell'antica Girgenti.
Risalente all'età medioevale del IX° e XV°, conserva ancora oggi edifici medioevali quali Chiese, Monasteri, Conventi, e Palazzi Nobiliari che fecero della città di Girgenti una perla del Medioevo.
Anche se il Centro Storico di Agrigento risulta degradato dal tempo, e bisognoso di ristrutturazione, si possono ancora visitare alcuni dei monumenti principali: Del Castello (Sec.
X-XI) non rimane che qualche traccia, costruito sulla sommità del colle, fu distrutto nel 1907 per far posto alla costruzione di un serbatoio d'acqua comunale.
Le Porte dell'antica cinta muraria della città medioevale di Girgenti.
La cinta muraria era costituita da 12 Porte, in parte distrutte o interrate, tra le quali si possono ancora ammirare la Porta di Ponte, la principale porta della città, che era costituita da un ponte levatoio ai margini del Fossato, e da un arco Gotico con lo stemma di Federico III° d'Aragona.
Essa era l'ingresso di Girgenti alla Via principale della Città.
la via Atenea, e lo è tutt'ora.
La Porta Panitteri (Sec.
IX), sul lato meridionale della cinta muraria, è visibile ancora l'arco con un'edicola antica.
La Suddetta porta fu spostata di alcune metri per consentire la costruzione della Stazione Ferroviaria di Girgenti.
Cultura.
Nella letteratura, l'agrigentino più famoso è Luigi Pirandello; tra gli altri agrigentini o per meglio dire akragantini famosi, cioè vissuti nella dorica Akragas, indubbiamente non resta che citare il filosofo Empedocle o l'atleta, vincitore di una famosa Olimpiade, Esseneto, al quale è anche dedicato lo stadio.
Della contemporaneità ricordiamo Leonardo Sciascia (di Racalmuto, a Nord di Agrigento) e Andrea Camilleri il quale fa di Vigata (Porto Empedocle, paese in provincia di Agrigento) e Montelusa (Agrigento) il teatro delle gesta del commissario Montalbano.
La città di Agrigento durante l'arco dell'anno ospita varie manifestazioni molto interessanti tra le quali la sagra del mandorlo in fiore nel cui ambito si svolgono due importanti festivals internazionali del folklore il primo ideato dal Prof.
Enzo Lauretta ed il secondo denominato festival internazionale " I bambini del mondo" ideato da Giovanni Di Maida e Claudio Criscenzo.
Ogni anno, nella prima decade di febbraio, da piu di 60 anni la valle ricoperta da un meraviglioso manto fiorito di alberi di mandorli è scenario di questa importante manifestazione che raccoglie la partecipazione di vari gruppi folcloristici provenienti da varie parti del mondo.
Tra i momenti più suggestivi della manifestazione l'accensione del tripode dell'amicizia innanzi al tempio della Concordia, e la conclusione ancora una volta con l'esibizione dei gruppi nella valle e l'attribuzione al gruppo vincitore dell'ambito tempio d'oro, trofeo raffigurante il tempio di Castore e Polluce.
Diffuse soprattutto presso le nuove generazioni sono le tradizioni popolari locali grazie all'impegno profuso da alcune associazioni ed in particolare dall'Associazione Kerkent che ha istituito una delle più prestigiose scuole di folklore della sicilia,ma non bisogna tralasciare i tantissimi gruppi sorti in seno alla grande scia di amore per il folclore che da decenni è presente in città;il gruppo Val d'akragas che vanta una tradizione lunga ben più di cinquant'anni,il gruppo trinacria,città dei templi(http://www.cittadeitempli.it),i giurgintani,antiche tradizioni popolari,sicilia antica,città d'agrigento e molti altri ancora...
Sebbene il patrono ufficiale della città sia San Gerlando, è a San Calogero che sono tributati gli onori maggiori.
Per il Santo Nero la città si mobilita le prime due domeniche di luglio: la processione, rigorosamente a spalla, è accompagnata dalle urla dei fedeli, dai canti e dalla banda... Sempre a giugno le feste di Persefone, ricche di rappresentazioni classiche nell'incomparabile scenario del tempio di Era; tra le attività estive non bisogna tralasciare gli spettacoli nella valle tra questi il Blues&Wine Soul Festival manifestazione che si svolge nel mese di Luglio che lega la musica al vino e la rassegna: Momenti di folklore internazionale in agosto.
A dicembre si svolgono le classiche novene per le strade della città.
La settimana Santa è vissuta in città con devozione e ammirazione dei fedeli verso i simulacri della Madonna Addolorata e del Gusù agonizzante e la "vara" ovvero l'urna del Signore.Notevole è l'attività culturale svolta sia dalle istituzioni pubbliche che private.
Mostre, convegni, stagioni teatrali e musicali al teatro Luigi Pirandello con le migliori compagnie del mondo, attività concertistica al Museo San Nicola, il convegno di studi pirandelliani, il premio Empedocle, il Pirandello stable festival, i concerti estivi nel teatro di Piano S. Gregorio ai piedi dei mitici templi greci e molte altre iniziative.Nell'ultima settimana di settembre ha luogo l' Efebo d'oro (giunto alla 29^ edizione) premio internazionale, organizzato dal Centro di Ricerca per la Narrativa ed il Cinema che premia il miglior film dell'anno tratto da una opera letteraria.
Il premio ha, anche, una sezione televisiva.
Sport.
Lo sport principale della città è il calcio.
La squadra più importante è l'Akragas Calcio, militante nel Campionato di Eccellenza.
Nel passato la squadra ha militato per alcune stagioni in Serie C.
La Volley Team Agrigento e la Polisportiva Amazzoni, squadre di pallavolo agrigentine rispettivamente maschile e femminile, militarono in massima categoria a cavallo tra gli anni Ottanta e Novanta.
Molto diffusa è la pratica della mountain bike.
Decine di Km di percorsi sia lungo la costa che all'interno, sono praticabili per via del clima molto mite, in ogni stagione.
Nel 2007 a cura dell'associazione ssstbiketeam,si è disputata, con partenza da da San Leone, la prima edizione della "Coast to Coast" un'impegnativa traversata della Sicilia di circa 250 Km su sterrato con meta Mondello (PA), che si terrà con cadenza annuale.
</doc> 
<doc id="468" url="http://it.wikipedia.org/wiki/Alessandro_La_Marmora">
Alessandro La Marmora.
Grande figura del Risorgimento italiano, fu il fondatore del Corpo dei Bersaglieri.
Era originario di una nobile famiglia, quella dei Ferrero della Marmora.
Biografia.
Ottavo di tredici figli, nacque dal marchese Celestino Ferrero della Marmora, capitano nel Reggimento d'Ivrea, e dalla contessa Raffaella Argentero di Bersezio.
Diligente negli studi e particolarmente portato per le discipline scientifiche (studiò un nuovo tipo di fucile a retrocarica), dopo aver ricevuto promozioni militari e onorificenze da parte del re Carlo Felice di Savoia, studiò a lungo nelle valli del biellese alla ricerca di nuovi metodi di difesa dei confini.
In quel periodo intraprese viaggi in Francia, Inghilterra, Baviera, Sassonia, Svizzera e Tirolo al fine di studiare armi, ordini e istituzioni dei vari eserciti.
Nel 1831 formulò una prima Proposizione per la formazione di truppe leggere della terza specie sotto la denominazione di Bersaglieri.
Il progetto avrebbe visto la luce però solo cinque anni dopo: nel 1835, infatti, il capitano La Marmora presentava al re Carlo Alberto di Savoia la sua Proposizione per la formazione di una compagnia di Bersaglieri e modello di uno schioppo per suo uso.
Il Corpo dei Bersaglieri.
L'anno seguente furono create le compagnie di fanteria dette dei Bersaglieri, con lo scopo di compiere una guerra minuta e di disturbo.
Il 18 giugno 1836 il re istituiva nell'Armata un Corpo di Bersaglieri.
Durante la convalescenza per le ferite riportate nella battaglia di Goito del 1848, La Marmora scrisse le Istruzioni provvisorie per i Bersaglieri ed un Trattato di tiro ad uso dei Volontari.
A Genova per curarsi da una caduta da cavallo, nel 1852 conobbe Rosa Raccatagliata, che sposò due anni dopo.
Nell'autunno del 1854 nel capoluogo ligure scoppiò una epidemia di colera e Alessandro si dedicò all'assistenza negli ospedali; sulla malattia scrisse anche un opuscolo intitolato Cholera Morbus.
Nonostante il fisico debilitato, il 22 marzo 1855, incoraggiato dal fratello Alfonso La Marmora, più giovane di lui di cinque anni, il generale Alessandro La Marmora assunse il comando della seconda divisione del corpo di Crimea, per quella che sarebbe stata la sua ultima fatale spedizione.
Morì a causa del colera il 7 giugno 1855 in Crimea, dove era sbarcato (Balaclava) alla testa dei suoi uomini.
Aveva cinquantasei anni.
Le sue spoglie, rimaste a lungo in Crimea, riposano dal 1911 nella Basilica di San Sebastiano a Biella.
Un monumento lo ricorda a Torino, sua città natale.
</doc> 
<doc id="482" url="http://it.wikipedia.org/wiki/Angela_e_Luciana_Giussani">
Angela e Luciana Giussani.
Angela Giussani e Luciana Giussani sono le ideatrici del famoso personaggio dei fumetti Diabolik, a cui hanno dedicato tutta la loro vita.
Angela nasce a Milano il 10 giugno 1922; dopo aver fatto per un certo periodo la modella, sposa nel 1946 l'editore Gino Sansoni e lavora nella casa editrice del marito occupandosi di una collana che pubblica libri per ragazzi.
Fonda poi una casa editrice tutta sua che chiama Astorina; dopo il fallimento del primo tentativo - la pubblicazione di un fumetto con le avventure di un pugile, Big Ben Bolt - durato solo due anni, ci riprova con un nuovo personaggio nato dal suo incontro casuale con la copia di un romanzo di Fantomas.
Il 1° novembre 1962 viene pubblicato il primo numero di Diabolik con il plot scritto dalla stessa Angela Giussani.
Sarà l'inizio di una lunga serie di successi per il re del terrore.
Dopo tredici uscite del nuovo fumetto, Angela Giussani chiama a lavorare con sé la sorella Luciana, diplomata da poco ad una scuola tedesca; insieme iniziano ad occuparsi della casa editrice Astorina e a scrivere a quattro mani le avventure di Diabolik.
Angela muore nel 1987 mentre Luciana continua a gestire da sola la casa editrice; nel 1992 però passa la mano nella conduzione di Diabolik, lasciando infine, nel 1999, anche la casa editrice; muore nel 2001.
</doc> 
<doc id="486" url="http://it.wikipedia.org/wiki/Aeroplano">
Aeroplano.
L'aeroplano, aeromobile o aereo (in forma abbreviata), è un mezzo di trasporto più pesante dell'aria capace di volare.
Tranne pochi modelli sperimentali, in aviazione (o aeronautica) tutti gli aerei costruiti finora hanno in comune l'uso di superfici alari utilizzate per generare una spinta verticale (detta portanza), dalle quali dipende però anche una parte della resistenza all'avanzamento: questo vale in misura analoga per gli elicotteri, detti appunto velivoli ad ala rotante.
Come i dirigibili o gli elicotteri appartiene alla più ampia classe degli aeromobili, e in tale ambito può essere classificato come un aerodine a sostentazione aerodinamica.
Gli aerei sono divisi principalmente in 2 categorie: militari e civili.
Quelli militari a loro volta si dividono in cacciabombardieri, bombardieri, aerei d'attacco al suolo, aerei d'addestramento, aerei da ricognizione, aerei da trasporto.
Quelli civili si dividono in aerei di linea, aerei per trasporto merci, jet executive, aerei da turismo.
In generale poi si hanno aerei acrobatici che di solito sono aerei da caccia, da addestramento o da turismo, a volte modificati per adattarli alle particolari sollecitazioni del volo acrobatico.
Storia.
Il primo aeroplano propriamente detto vide la luce nel 1903, quando i fratelli Wright riuscirono a far spiccare il volo ad una sorta di aliante dotato di un motore da 15 cavalli a Kill Devil Hill presso Kitty Hawk in Carolina del Nord, USA.
Questo primo volo durò 12 secondi, arrivando ad un'altezza di circa 120 piedi (40 metri), fu poco più che un balzo che probabilmente non superò l'effetto suolo.
Alberto Santos-Dumont fu un ingegnere (anche se non ha avuto una formazione accademica in questa area) e pioniere dell'aviazione.
Progettista di dirigibili ed aeroplani, è talvolta considerato il padre di entrambe le macchine volanti, in quanto i suoi primi voli fuorono i primi a svolgersi su circuiti chiusi in presenza di ampio pubblico.
In particolare, il volo del 14-Bis del 12 novembre 1906, primo volo riconosciuto ufficialmente in Europa dall'Aeroclub di Francia di un apparecchio più pesante dell'aria in grado di decollare autonomamente, a differenza dei primi Wright catapultati, è considerata la prima dimostrazione pubblica di un aeroplano.
Proprio per il decollo autopropellente Santos Dumont è ritenuto da una parte della comunità scientifica e aeronautica, principalmente nel suo paese di origine, come il "Padre dell'Aviazione".
Inizialmente l'aereo fu considerato una semplice curiosità per appassionati, ma a poco a poco si iniziò a riconoscerne le capacità e nacquero i primi modelli capaci di prestazioni di volta in volta ritenute impossibili sino a poco tempo prima: sorvolare le Alpi, volare sopra il canale della Manica, o semplicemente, raggiungere altezze e velocità sempre più elevate.
Per questa ragione l'inizio dello sviluppo della tecnologia aeronautica è legato ad eventi sportivi che miravano a segnare nuovi record.
In questi primi anni gli aeroplani erano spinti da motori a pistoni collegati ad un'elica e la struttura era biplana, ovvero con due piani alari.
L'avvio di uno sviluppo più scientifico avvenne in concomitanza con la prima guerra mondiale.
Fino ad allora gli Stati si erano relativamente disinteressati alle potenzialità del nuovo mezzo, ma la guerra le fece infine comprendere.
Tra il 1914 e il 1918 nacquero moltissimi modelli di biplani destinati inizialmente a compiti di ricognizione, nei quali il nuovo mezzo eccelleva su tutti i precedenti.
In seguito i piloti iniziarono a lanciare delle bombe a mano sul nemico in quello che può essere definito l'antenato del bombardamento tattico.
La naturale risposta fu di dotare i propri piloti di mitragliatrici con cui sparare ai velivoli nemici per impedirgli di attaccare le proprie linee, dando vita agli aerei da caccia.
Alla fine della prima guerra mondiale, l'aeroplano uscì notevolmente migliorato, nonostante mantenesse la doppia ala e generalmente l'intera struttura non fosse particolarmente cambiata a prima vista.
Erano stati sviluppati motori decisamente più potenti che permettevano prestazioni inavvicinabili per i modelli precedenti al conflitto e inoltre erano stati aggiunti innumerevoli accorgimenti che permettevano una navigazione più accurata.
Dagli anni '20 si iniziò a guardare al velivolo come un pacifico mezzo di trasporto.
Nacquero così le prime compagnie aeree che richiedevano alle nascenti industrie aeronautiche modelli da trasporto con dimensioni, raggio d'azione e velocità adeguate alle nuove esigenze.
Rispetto all'iniziale ricerca sportiva e poi militare, non c'era più bisogno di aumentare specifiche come la maneggevolezza mentre erano posti in risalto i problemi delle dimensioni, che dovevano risultare sufficienti al trasporto di un certo numero di passeggeri, e l'aumento dell'autonomia.
In questi anni l'idrovolante sembrò prendere il sopravvento sull'aereo a noi più familiare: il primo infatti aveva maggior flessibilità d'impiego dal momento che non necessitava di piste preparate (per quanto allora gli aerei partissero da campi di terra battuta, relativamente semplici da realizzare).
Inoltre l'idrovolante presentava l'indubbio vantaggio logistico di utilizzare la maggior parte delle infrastrutture portuali già esistenti La pacifica (e a dire il vero rallentata) evoluzione dell'aeroplano subì una nuova accelerazione con i nuovi venti di guerra che spiravano sul mondo alla metà degli anni '30.
Rapidamente i velivoli biplani vennero resi obsoleti dai monoplani, che fin dai primi voli dimostrarono di poter abbattere delle barriere che si erano dimostrate insuperabili per i biplani: la velocità passò rapidamente da poco più di 300 km/h a più di 500 km/h con evidenti possibilità di migliorare, e lo stesso accadde per l'altitudine raggiungibile, l'autonomia massima, la maneggevolezza e l'accelerazione.
Allo scoppio della seconda guerra mondiale ciascuna delle potenze era dotata di una moderna aeronautica da caccia e da bombardamento; generalmente l'Arma aerea era ormai costituita in entità indipendente sia dall'Esercito che dalla Marina, configurando la tipica divisione in 3 armi: Esercito, Marina, Aeronautica.
Durante la seconda guerra mondiale divenne evidente la necessità dell'arma aerea per vincere un moderno conflitto nelle operazioni marine e terrestri.
L'attacco contro bersagli terrestri si divise in strategico e tattico.
I bombardamenti strategici furono una costante della guerra: gli attacchi aerei tedeschi su Londra che finirono con la vittoria britannica della battaglia d'Inghilterra (la prima battaglia combattuta solo da aerei e contraerea, vittoria ottenuta mediante l'utilizzo di aerei quali l'Hurricane e lo Spitfire) furono seguiti da quelli condotti da formazioni di bombardieri alleati su Germania e Giappone (che culminarono con lo sgancio della bomba atomica su Hiroshima e Nagasaki) e furono determinanti nello spezzare la resistenza dei Paesi dell'Asse danneggiandone irrimediabilmente la capacità produttiva.
In questo ruolo si distinsero i grossi bombardieri a eliche come il He 111, Ju 88, Do 17 per la Germania, mentre gli Alleati costruirono anche bombardieri più grossi con 4 motori e con capacità di carico maggiori: i più famosi sono i B-17, B-24, B29 americani, i Lancaster britannici che bombardarono incessantemente le città dell'Asse fino alla capitolazione.
Anche le truppe di terra iniziarono presto a temere l'aeronautica nemica: nel ruolo di bombardiere tattico venivano usati i cacciabombardieri che davano supporto all'avanzata del proprio esercito mitragliando e lanciando bombe e razzi sulle postazioni e colonne nemiche, per alleggerire le difese prima dello scontro terrestre.
In questo ruolo si distinsero i P-47 americani, i Typhoon britannici, gli Ju 87 Stuka tedeschi e gli Il-2 Šturmovik sovietici (l'aereo costruito in più esemplari nella storia).
Questi ultimi due erano anche gli unici aerei specificamente concepiti per l'attacco al suolo, mentre gli altri erano caccia impiegati in tale ruolo, avendo la capacità di effettuare mitragliamenti a bassa quota sul nemico o sganciare bombe.
In mare diventava chiaro che l'epoca delle grandi corazzate dotate di cannoni formidabili era finita a favore della portaerei: i cacciabombardieri e gli aerosiluranti imbarcati decollati dalle portaerei costringevano le enormi corazzate ad un'umiliante navigazione passiva sotto l'incessante bombardamento dei piccoli e maneggevoli aerei, potendo opporre solo un insufficiente fuoco di contraerea, mentre la portaerei che aveva lanciato gli aerei poteva trovarsi anche a qualche centinaia di chilometri al di fuori del raggio dei cannoni della corazzata.
Nel ruolo di pattugliamento delle coste e scorta ai convogli navali, gli idrovolanti dotati di siluri affiancavano spesso le corvette e fregate.
Durante la guerra inoltre ci furono anche battaglie solamente aeree, in cui i caccia si scontravano con i velivoli dei loro avversari in diverse situazioni: intercettamento, caccia libera, pattuglia di combattimento aereo o a seguito di un ordine di "scramble".
I caccia si dividevano in leggeri caccia monomotori e monoposto e caccia pesanti, bimotori e bi/tri-posto.
Il primo era più agile e leggero, di impiego per lo più diurno, mentre il secondo era più pesante e impacciato nel volo, di norma avrebbe avuto la peggio contro un monoposto-monomotore, ma era armato di cannoni di calibro maggiore e più tardi nella guerra, grazie alle sue dimensioni, era capace di trasportare un radar autonomamente dalle postazioni terrestri che lo rendevano ideale nel ruolo di intercettore e caccia notturno.
In questi anni nacque anche il radar, invenzione britannica, ma velocemente esportato negli Stati Uniti e adottato anche in Germania.
Era l'unico modo per prevedere con un certo anticipo un attacco aereo nemico e permettere ai propri caccia di decollare in tempo.
Dapprima solo in postazioni terrestri, poi anche montato su aerei.
Gli armamenti impiegati erano mitragliatrici, cannoni di piccolo calibro, bombe a caduta libera e con l'avanzare della guerra anche razzi non guidati aria-terra o aria-aria per spezzare le formazioni di bombardieri nemici.
A fianco dell'Aeronautica si svilupparono anche accorgimenti a terra per limitare i danni degli attacchi aerei o per poter reagire autonomamente dalla propria aeronautica da caccia: nacquero i rifugi antiaerei, i bunker, i cannoni antiaerei di medio calibro (in tedesco detti FlaK, per Flugabwehrkanone) che sparavano granate tipicamente da 88 mm che esplodevano ad una quota preprogrammata e i piccoli cannoni e mitragliatrici a tiro rapido per difesa ravvicinata, che a volte erano montati su veicoli semicingolati per poter assicurare alle forze meccanizzate un minimo di difesa antiaerea.
Ma alla fine della guerra, all'apice dello sviluppo degli aerei ad elica, una nuova invenzione sviluppata in quegli anni da tedeschi e britannici stava per rivoluzionare completamente l'aeroplano per la seconda volta dopo il passaggio alla produzione di monoplani: era il motore a getto.
A questo punto, arrivati sul finire della seconda guerra mondiale, è necessario dividere l'evoluzione delle tecnologie aeronautiche in militare e civile.
I cacciabombardieri.
Negli ultimi mesi della seconda guerra mondiale apparvero i primi modelli di aerei a reazione: avevano lo schema degli aerei a eliche con le ali perpendicolari alla fusoliera e i motori a getto affogati nelle due semiali.
Per la Germania, prima ad ideare il motore a getto, venne messo in servizio il Me 262, mentre la Gran Bretagna rispose subito con il Gloster Meteor.Entrambi i velivoli si dimostrarono subito nettamente superiori per velocità, capacità di carico e accelerazione di tutti i loro precursori a eliche, ma i numeri ridotti di produzione ne limitarono l'impiego bellico.
Ma ormai la strada era segnata.
Subito dopo la fine della guerra era chiaro che tutti i modelli che l'avevano combattuta erano ormai obsoleti: come al tempo del passaggio dal biplano al monoplano, così gli aerei a reazione (comunemente jet) erano capaci di prestazioni che per gli aerei a eliche erano semplicemente impossibili.
I bombardieri.
La seconda guerra mondiale venne chiusa con le 2 bombe atomiche sganciate sul Giappone, rendendo chiaro a tutte le potenze quanto fosse importante possedere armamenti atomici.
Avere la bomba atomica però non era sufficiente: servivano anche i vettori adeguati a trasportarla su bersagli lontani migliaia di chilometri dalla madrepatria; la soluzione al trasporto della potenza nucleare di un Paese alla fine degli anni '40 e inizio anni '50 era il bombardiere strategico.
I bombardieri ad elica della seconda guerra mondiale divennero ancor più velocemente obsoleti dei caccia ad elica.
Già dal 1946 vennero ritirati gran parte dei modelli di bombardieri che avevano martellato le città dell'Asse.
Solo il B-29 americano (proprio quello delle 2 bombe atomiche) sembrava appropriato a trasportare tali armamenti: servivano infatti alte quote operative, alte velocità ed un carico bellico il più possibile elevato.
Sin dai primi anni '50 vennero sperimentati e poi introdotti i primi bombardieri strategici con motori a reazione, che in breve avrebbero equipaggiato tutte le flotte da bombardamento.
L'aereo civile e il trasporto nel periodo postbellico.
Con la fine della seconda guerra mondiale il Mondo si ritrovò davanti ad una distruzione mai vista prima, ma arricchito di molte tecnologie utilizzate per la guerra e che ora diventavano interessanti da un punto di vista civile.
L'ambito aeronautico fu uno dei principali beneficiari.
Prima della guerra erano noti alcuni aerei civili ad elica e alcuni aerei che poi sarebbero diventati dei bombardieri erano stati sviluppati sotto la falsa immagine di aerei per il trasporto di persone.
Di norma non potevano trasportare più di 20-30 persone e come detto gli idrovolanti erano dei concorrenti molto validi all'aereo classico (da ricordare gli idrovolanti tedeschi Dornier Wal degli anni 1920 e i più famosi Do X degli anni 1930 capaci di trasportare fino a 100 passeggeri).
Anche il raggio era limitato (1000 km circa), per non parlare delle velocità che si aggiravano sui 300-400 km/h dei trasporti più veloci.
Al momento dell'entrata in guerra degli Stati Uniti, l'esercito americano si trovò nella necessità di trasportare al di là degli oceani (Atlantico e Pacifico) grandi quantità di uomini e mezzi in breve tempo.
Se per trasportare un'intera divisione corazzata con tutti i carri armati erano ovviamente necessarie le navi, così non lo era per compagnie di fucilieri, documenti importanti, pezzi di ricambio di vitale importanza, personalità di spicco e la posta.
Così nacquero alcuni notevoli aerei ad elica di grandi dimensioni e con capacità di carico non indifferenti come i C-54 Skymaster (Douglas DC-4 per le compagnie civili dopo la guerra), i Lockheed Constellation (dopo la guerra saranno rinominati L049 mentre i nuovi costruiti già come aerei di linea avranno il nome di L649), i C-74 Globemaster, C-97 (sviluppato durante la guerra, ma pronto in ritardo).
Oltre a loro c'erano aerei cargo un po' più piccoli, ma sicuramente più famosi come i C-119 Flying Boxcar, ma soprattutto i C-47 (o DC-3 in ambito civile, Dakota per i britannici) e gli Junkers Ju 52 tedeschi.
Gli ultimi tre tipi citati erano anche usati per il lancio di paracadutisti dietro le linee nemiche e in questo ruolo gli aerei alleati si resero famosi paracadutando sulla Francia occupata le divisioni aerotrasportate americane 82° e 101° e i Red Devils, paracadutisti britannici.
Dopo la guerra il grande quantitativo di materiale bellico prodotto, quando possibile, venne convertito a compiti civili.
Così i trasporti militari a elica furono uno dei principali prodotti di guerra facilmente riadattabili ad un compito civile di aerei di linea e trasporto merci.
Molte compagnie aeree, soprattutto americane si avvantaggiarono di questo usato di guerra per espandere ed arricchire la loro rete di collegamenti mondiali rendendo il mondo più piccolo.
In questo ruolo l'aereo insieme a tante altre cause ha dato il suo contributo ad evitare nuove guerre globali permettendo una più facile e reale conoscenza tra i popoli del mondo.
Ma anche nel ruolo di aerei di linea la strada della propulsione ad elica era ormai finita.
Iniziava il trasporto di linea moderno, inteso come fenomeno di massa.
Già dal 1943, in Gran Bretagna si stava studiando un a soluzione per un aereo di linea e da trasporto a propulsione a getto a medio-lungo raggio con una capacità di carico di 80 persone e velocità di 800 km/h.
Da notare che queste specifiche erano da considerare qualcosa di fantascientifico negli anni 1940... neanche i più veloci caccia erano capaci di simili velocità per non parlare dell'autonomia e del carico al di là delle possibilità di qualunque trasporto ad eliche.
Infine il 27 luglio 1949, in Gran Bretagna spiccava il volo il primo aereo di linea con motori a getto: il De Havilland DH 106 Comet.
Era ancora un periodo di studi sull'aerodinamica, quindi è normale che la sua struttura fosse leggermente diversa da quella che normalmente attribuiamo ad un aereo di linea: aveva 4 motori a getto incassati in coppia nelle due radici alari (non sporgevano come oggi) e la fusoliera non era esattamente circolare, ma presentava due rigonfiamenti nella parte sottostante.
Comunque in linea di massima aveva già un design moderno e le dimensioni di un MD-80.
Il Comet nonostante sia stato il primo aereo di linea con motori a getto non ha avuto la fortuna che ci si poteva aspettare: all'inizio degli anni 1950 si appurò che aveva alcuni problemi strutturali che avevano portato ad incidenti legati a cedimenti.
I problemi del Comet furono l'inizio del primo serio studio del cedimento a fatica dei metalli.
Una volta risolti i problemi era ormai troppo tardi per recuperare la strada persa sui concorrenti americani Boeing e Douglas che intanto avevano praticamente monopolizzato il mercato del mondo occidentale.
Il Comet venne quindi sviluppato in versione militare per la RAF sotto il nome di Nimrod e negli anni '80 ha cessato il servizio, dopo essere stato battuto ancora una volta dai rivali americani di sempre per la scelta di un aereo radar per la RAF.
Negli anni cinquanta, in Francia, la Sud Est mise sul mercato il Caravelle, un velivolo di forma moderna con due motori a getto in coda (delle dimensioni di un 737).
Il Caravelle è stato il primo aviogetto di linea di completo successo di vendita.
Il successo del Caravelle e il successo solo parziale del Comet, segnarono praticamente la fine della produzione europea di aerei di linea (e come abbiamo visto neanche nel settore militare le cose andranno meglio).
Il BAC One-Eleven, un aereo per tratte corte (interne e internazionali) prodotto in poche centinaia in Gran Bretagna (ma anche in licenza in Romania) sarà l'ultimo velivolo di linea europeo fino alla collaborazione franco-britannica per arrivare al Concorde (di cui si discuterà dopo), ma soprattutto fino alla costituzione del consorzio Airbus negli anni 1970.
Negli Stati Uniti le aziende aerospaziali potevano contare su enormi capitali, grazie all'espansione avuta durante la guerra, se a questi si uniscono la rapida ricerca tecnologica e l'intuizione del fatto che ormai le aziende aerospaziali dovevano avere certe dimensioni, si capisce il successo della Boeing e della Douglas.
In Europa infatti non si era ancora capito, soprattutto per le striscianti rivalità tra gli Stati, non ancora pronti alla collaborazione, che ormai le piccole aziende nazionali non erano più in grado di produrre grande innovazione.
La Douglas dopo aver ottenuto successo negli anni 1930 con i DC-2/3 (il DC-1 era solo dimostrativo) costruì i DC-4, velivoli a eliche, ma dalla forma moderna, con il carrello d'atterraggio come lo conosciamo e della capacità di 60 passeggeri.
L'ultimo aereo di linea ad eliche di successo è stato il DC-7 negli anni 1950, ma il suo sviluppo è stato minato dal successo degli aviogetti.
Così, alla fine degli anni 1950, inizio 1960 la Douglas metteva in commercio il DC-8, un aereo del tutto moderno a propulsione a getto.
Infine negli anni 1970, sono apparsi i velivoli moderni più noti della Douglas: il DC-9 (un bimotore a medio-corto raggio, con motori in coda e impennaggi a T) e il DC-10, un trimotore a lungo raggio con un motore alla radice della coda e gli altri 2 sulle ali.
Entrambi i progetti sono stati aggiornati quando la Douglas si è fusa con la McDonnell dando origine alla McDonnell Douglas dando origine agli MD-80 (DC-9) e MD-11 (DC-10).
Questi ultime due famiglie di aerei sono stati in produzione per diversi decenni, e sono stati ritirati dalla produzione solo in seguito alla fusione tra la McDonnell Dougals e la Boeing.
Quando si sente parlare di aerei di linea non è raro sentire frasi del tipo "quando il Boeing è atterrato", "un Boeing carico d'aiuti", "un Boeing è precipitato".
Parlare di Boeing al giorno d'oggi equivale a parlare di aereo civile, tanto che non è raro nel settore dell'informazione sentire parlare erroneamente di "boeing" riferendosi a qualunque aereo di linea.
Questo è dovuto all'enorme successo della compagnia americana nel settore degli aerei di linea, tanto che negli anni 1990 la Boeing è riuscita a comprare la rivale di sempre McDonnell Douglas.
L'enorme successo dei modelli 7n7, come sono chiamati i velivoli di linea della Boeing, è iniziato il 15 luglio 1954, quando il 707 (C-135 per l'USAF) spiccava il primo volo.
Era un aereo per tratte medie-lunghe, quadrimotore con i motori sotto le ali e fusoliera larga (wide-body).
In breve il suo modello aerodinamico sarebbe stato riconosciuto come quello di maggiore successo per gli aerei di linea, tanto che è stato ripreso su ogni aereo di linea successivo fino ad oggi.
Fu progettato inizialmente per i militari e successivamente commercializzato sui mercati civili con la prima versione di linea 707-120 e seguito nel 1959 dal 707-320 Intercontinental che ne fece il primo aereo di linea per il volo intercontinentale come lo conosciamo noi.
Il 707 e C-135 è stato costruito fino al 1980, con 1850 esemplari costruiti (1000 per il mercato civile), sviluppato in numerosissime varianti civili e militari.
Insieme al 707, all'inizio degli anni 1960, nasceva il 727, un aereo di linea per brevi e medie tratte con 3 motori in coda, ma condividendo l'aerodinamica del 707.
Seguirono tutti i modelli che affollano ancora oggi gli aeroporti e i cieli del mondo: 737, 747, 757, 767 e ora 777 e in futuro 787.
Nella panoramica delle aziende aerospaziali americane, nel mercato di aerei di linea manca la Lockheed.
Infatti negli anni 1970 la Lockheed cercò di entrare nel mercato civile con la produzione del L-1011 TriStar: era molto simile al DC-10, ma oltre ad un limitato successo di vendite, il velivolo soffrì della recessione nel settore degli aerei di linea degli anni '80, per cui Lockheed Martin (nel frattempo c'è stata la fusione tra la Lockheed e la Martin Marietta) rimane ancora oggi sinonimo esclusivamente di tecnologia aerospaziale militare.
In Europa, come nel caso degli aerei militari, il black-out totale nella produzione aerospaziale durò circa 20-30 anni e anche nel settore civile a dare l'impulso alla produzione di aerei europei fu la Francia: come abbiamo visto negli anni 1950 l'Europa si era ritirata dal settore lasciando agli Stati Uniti l'intero mercato.
A partire da studi separati francesi e britannici degli anni 1950 e 1960, le due nazioni unirono gli sforzi per la produzione di un aereo commerciale con velocità supersonica e raggio intercontinentale.
Nel 1969, il Concorde faceva il primo volo.
Ma l'ambizioso progetto Concorde fu in pratica un insuccesso visti i limitatissimi numeri di produzione e la mancata esportazione a paesi terzi.
La causa è nota: come nel caso della Lockheed con il TriStar, il Concorde, una macchina dai consumi e dal costo di gestione elevatissimi soffrì della crisi che investì il settore aerospaziale dopo la crisi del petrolio degli anni 1970 provocata dalla guerra del Kippur (Ottobre 1973) tra Israele e gi stati arabi.
Nonostante l'insuccesso concreto, il progetto Concorde ottenne un grande successo indiretto, proprio per ciò che il suo nome auspicava: la "concordia": finalmente le nazioni dell'Europa Occidentale lasciarono da parte le rivalità e le gelosie nazionali e si unirono anche in campo aeronautico per la realizzazione di grandi aerei di linea che potessero competere con quelli della Boeing.
Fortemente voluto dalla Francia, negli anni 1970 nacque il consorzio Airbus Industries, dalla fusione di Aerospatiale francese, Hawker Siddley (poi BAe) britannica, Fokker VFW tedesca e CASA spagnola.
Il primo aviogetto dell'Airbus è stato l'A300, seguito da tutta una serie di A-3n0 con impieghi che coprono l'intera gamma di trasporto civile, dai voli interni fino a quelli intercontinentali.
Oggi, inizio degli anni 2000, l'Airbus è il nuovo rivale della Boeing, con un successo di vendite pari a quello del tradizionale gigante americano.
La competizione si gioca essenzialmente su due prestazioni: la portata e l'autonomia, ossia il numero di passeggeri che l'aereo può trasportare a pieno carico e quante ore può volare con un pieno di carburante.
Da notare la mancanza dell'Italia, sempre molto filoamericana dal punto di vista aeronautico tanto che ancora oggi sia Alitalia che l'Aeronautica Militare usano diversi velivoli made in USA.
Infine si può rilevare che essenzialmente le tecnologie principali dei trasporti aerei (propulsione, studio aerodinamico) siano ferme circa agli anni '70 (come del resto abbiamo visto per gli aerei militari), da quando l'innovazione nel settore civile si è soffermata su risparmio di carburante, comfort per il passeggero, basso inquinamento e materiali leggeri.
Nondimeno si sono fatti dei passi da gigante: - la tecnologia dei materiali applicata ai propulsori permette oggi di produrre motori molto più potenti, affidabili e silenziosi, che consumano circa il 50% in meno dei motori in produzione negli anni '70; - l'utilizzazione delle moderne tecnologie informatiche ha rivoluzionato l'avionica, tanto che la cabina di pilotaggio di un moderno aereo di linea assomiglia davvero poco a quella di un aereo progettato negli anni '70.
L'utilizzo di sistemi computerizzati a bordo degli aerei ha anche permesso la soppressione del terzo componente dell'equipaggio di volo, l'ingegnere di volo o tecnico di volo, cui era prima deputata la gestione dei sistemi dell'aeromobile oggi in gran parte affidata a computer.
Lo sviluppo delle tecnologie informatiche ha poi portato alla diffusione dei sistemi di volo fly-by-wire, grazie ai quali il pilota non controlla direttamente le superfici di controllo dell'areomobile, ma i suoi comandi sono prima filtrati ed elaborati da una serie ridondante di computer che assicura che l'aereo non superi i limiti di certificazione; - a partire dall'airbus a320 e, in misura ancora maggiore, con il Boeing 777, la progettazione degli aerei è ormai interamente realizzata al computer, sia per ridurre i costi, sia per assicurare adeguati margini di sicurezza ed efficienza; - a partire dagli aeromobili di ultima generazione (Boeing 787 e Airbus A350) i materiali compositi, prima utilizzati solo per determinati componenti dell'aereo, sostituiscono l'alluminio nella realizzazione della fusoliera, ciò che comporta sia una riduzione di peso sia un aumento della resistenza, specie alla corrosione.
</doc> 
<doc id="487" url="http://it.wikipedia.org/wiki/Alba">
Alba.
Alba è un termine che assume diversi significati a seconda del contesto.
</doc> 
<doc id="492" url="http://it.wikipedia.org/wiki/Anna_Maria_Pierangeli">
Anna Maria Pierangeli.
Per gli americani, era - più semplicemente - Pier Angeli.
Sua sorella gemella sarebbe diventata anch'essa attrice, con il nome di Marisa Pavan.
Ebbe una vita sfortunata e una carriera tribolata.
Debuttò nel film "Domani è troppo tardi" del regista Leonida Moguy (che vinse il Nastro d'argento), stabilendosi giovanissima negli Stati Uniti.
L'esordio a Hollywood avvenne con il lungometraggio "Teresa".
Dopo una relazione sentimentale con l'attore Kirk Douglas, maggiore di lei per età, si innamorò - estate del 1954 - dell'astro nascente James Dean.
La relazione ed un possibile matrimonio fra i due furono fortemente ostacolati dalla famiglia di lei.
Nonostante ciò memorabili sono rimaste - secondo i biografi - le loro cene a lume di candela nei ristorantini di Santa Monica e le romantiche passeggiate al chiaro di luna (una lettera trovata dopo la sua morte testimonia come Jimmy Dean - che di lì a poco sarebbe entrato nella leggenda - fu "il suo solo e unico amore").
Nell'autunno del 1954, a sorpresa, si unisce in matrimonio all'attore di origini italiane Vito Rocco Farinola un cantante passato alla storia come Vic Damone, dal nome di sua madre, da cui nell'agosto 1955 ha un figlio, Perry.
L'attività artistica prosegue per alcuni anni a corrente alternata, fra cinema e spot pubblicitari; nel 1958 divorzia da Damone per sposare tre anni dopo (14 febbraio 1962, a Londra) il compositore e direttore d'orchestra Armando Trovajoli, maggiore di lei di quindici anni, da cui avrà l'anno seguente un figlio, Howard Andrea.
Il matrimonio finirà con un divorzio nel 1969.
Inizia la fase più buia per l'attrice: preda di un profondo stato depressivo, lascia il mondo dorato del cinema, si ritira a vivere in un piccolo appartamento guadagnandosi da vivere facendo l'infermiera.
Vano è il tentativo dell'amica e collega Debbie Reynolds di reintrodurla nel giro che conta.
Verrà trovata morta per overdose di barbiturici il 10 settembre 1971 nel suo appartamento di Los Angeles.
Aveva trentanove anni.
È sepolta nel cimitero di Rueil Malmaison, in Francia.
</doc> 
<doc id="493" url="http://it.wikipedia.org/wiki/Avola">
Avola.
Àvola (Àvula in siciliano) è un comune a pianta esagonale, di 31.700 abitanti della provincia di Siracusa che si affaccia sulla costa ionica della Sicilia nel Golfo di Noto.
Storia antica e medievale.
Secondo taluni, l'origine della città si fa risalire alla Hybla maggiore (Hybla major) sita in prossimità della costa sud-orientale della Sicilia.
La zona, abitata precedentemente dai Sicani, fu invasa dai Siculi e divenne teatro di lotte per il predominio sulla regione.
Il termine «Hybla» non è greco ma preellenico, probabilmente sicano, ed è il nome di una Dea adorata da entrambe le popolazioni (identificata poi con la Afrodite ellenica).
I Siculi combatterono gli indigeni e si insediarono definitivamente sul territorio a cavallo fra il XIII e il XII secolo a.C.. Dell'epoca dei Siculi sono testimonianza i numerosi reperti, soprattutto vasellame e stoviglie, rinvenuti in alcune tombe in quella che è oggi la Riserva naturale orientata Cavagrande del Cassibile.
Successivamente i Greci colonizzarono la zona intorno alla metà dell'VIII secolo a.C. trovando una civiltà già influenzata e raffinatasi a contatto con i Fenici.
Durante la Guerra del Peloponneso, il territorio conobbe la dominazione del tiranno Dionisio.
Nel III secolo a.C., a seguito della Prima guerra punica, il predominio greco-cartaginese passò ai Romani che costituirono la provincia di Sicilia (227 a.C.), pur lasciando un'ampia autonomia a Siracusa e a tutti i possedimenti di questa città nella parte sudorientale dell'isola, fra cui anche la zona di Hybla Major.
La soppressione delle istituzioni statuali siracusane nel corso della seconda guerra punica, vide l'occupazione militare romana di tutta la Sicilia sud orientale attorno alla metà del penultimo decennio del III secolo a.C. (definitiva dopo la caduta di Siracusa nel 212 a.C.) Con la dominazione romana, protrattasi fino al 450 circa, tutto il territorio perse il suo antico splendore.
A seguito delle devastazioni e dei saccheggi operati dai Vandali che occuparono l'intera Sicilia attorno alla metà del V secolo, venne cancellato persino il ricordo di Hybla major e la zona si tramutò in una landa semideserta.
Tale situazione si protrasse durante la dominazione ostrogota (V-VI secolo) e bizantina (VI-IX secolo).
In epoca araba (IX-XI secolo) il territorio si andò progressivamente ripopolando ma un modestissimo borgo, sul luogo di Avola vecchia, nacque con ogni probabilità solo durante la dominazione normanna o sveva (XI-XIII secolo).
Storia moderna e contemporanea.
In età tardomedievale, sotto gli Aragonesi, si ebbe un certo risveglio demografico ed economico del paese che si intensificò nel corso del XVI e del XVII secolo.
Alla vigilia dei grandi sconvolgimenti tellurici del 1693, Avola, ancora abbarbicata sulle colline iblee, che si trovano alle spalle dell'attuale abitato, doveva avere una popolazione non inferiore ai seimila abitanti.
Ma in quell'anno, ed esattamente il 9 e l'11 gennaio, un violento terremoto, che distrusse la cittadina e numerosi altri centri urbani della Sicilia orientale (fra cui anche Siracusa e Catania), costrinse la popolazione superstite a spostarsi nella vicina costa, a otto chilometri di distanza, e a rifondare Avola.
I lavori di ricostruzione iniziarono negli anni immediatamente successivi al cataclisma per volere del Principe Nicolò Pignatelli d'Aragona che affidò la progettazione del nuovo abitato a padre Angelo Italia, noto architetto siciliano appartenente all'ordine dei Gesuiti.
La città fu edificata a pianta centrica e secondo una struttura geometrica e razionale che le conferì quel nobile aspetto che ancor oggi la caratterizza.
Nel corso del XVIII e XIX secolo Avola fu abbellita da alcune pregevoli costruzioni civili (Palazzo Ducale, Palazzo di Città, Teatro Comunale ecc.) e religiose (chiese di Sant'Antonio Abate, Sant'Antonio di Padova e la fastosa Chiesa Madre).
Nei primi decenni del XX secolo vennero eretti anche alcuni eleganti villini liberty che dettero, e continuano a dare, ulteriore lustro al centro cittadino.
Il 2 dicembre 1968, a causa di un'ondata di scioperi, organizzati dai lavoratori agricoli di Avola e provincia per l'abolizione del mercato dei braccianti in piazza, fu attuato un blocco stradale che provocò l'intervento delle forze dell'ordine.
La polizia per reprimere gli attacchi sparò sulla folla uccidendo due persone e ferendone quarantotto, di cui cinque in modo grave.
Dopo questi fatti la trattativa venne rapidamente conclusa, seppur al prezzo di vite umane.
I tragici avvenimenti di quei giorni fecero da scintilla ad alcune rivolte studentesche ed operaie sfociate nelle settimane successive su tutto il territorio nazionale.
Secondo alcune fonti quei fatti diedero origine alle proteste del '68 in Italia.
Economia.
L'economia del paese è legata soprattutto ai prodotti agricoli ed alle coltivazioni, marginale è la pesca.
Rinomata è la pasticceria, legata alla coltivazione di una particolare varietà di mandorla detta "Pizzuta".
Da Avola prende il nome anche il famoso vino Nero d'Avola la cui origine è legata ai vitigni della cittadina e, nonostante oggi sia prodotto soprattutto in altre località, rende Avola famosa in tutto il mondo.
Amministrazione comunale.
Il sindaco è stato eletto in una lista di centro destra.
</doc> 
<doc id="497" url="http://it.wikipedia.org/wiki/Anguillara_Sabazia">
Anguillara Sabazia.
Anguillara Sabazia è una città della provincia di Roma.
Si trova sul Lago di Bracciano a 42,6 km a Nord ovest di Roma.
È servita da una stazione ferroviaria (fuori paese), nella quale fermano i treni provenienti da Roma o da Viterbo.
Nei pressi della cittadina si trova, in località "La Marmotta", un villaggio neolitico risalente a 8.000 anni fa, ora sommerso dalle acque del lago, dove sono stati recuperati importanti reperti, tra cui cinque piroghe costruite circa 8.000 anni fa, ora esposte, una presso il Museo Nazionale Preistorico Etnografico Luigi Pigorini, l'altra presso dei locali ricavati in un vecchia costruzione nei pressi della stazione, attigui agli uffici del 118 (via anguillarese, 145).
Il nome deriva da un'antica villa romana, detta "Angularia", perché edificata dove il lago forma un angolo.
Ad Anguillara è presente la sorgente di acqua effervescente naturale Clavdia (Claudia).
Lo stabilimento di imbottigliamento è gestito dalla Sanpellegrino s.p.a., mentre la fonte è in gestione al comune.
Inoltre pagando esclusivamente il parcheggio, è permesso a chiunque di riempire tramite le 12 apposite fontane a disposizione, quanta acqua si vuole.
Collegamenti.
È in servizio un bus navetta con frequenze che si aggirano intorno alla mezzora, che collega la stazione FS con centro cittadino.
</doc> 
<doc id="498" url="http://it.wikipedia.org/wiki/Abraham_Wald">
Abraham Wald.
Contribuì alla teoria delle decisioni, all'analisi sequenziale, alla geometria e all'econometria.
Non frequentando il sabato la scuola in quanto ebreo, fece la scuola dell'obbligo a casa.
Grazie all'educazione ricevuta venne ammesso alle scuole superiori del posto.
Nel 1927 iniziò l'università a Vienna dove conseguì nel 1931 il Ph.D.
in matematica.
In seguito alle persecuzioni dei nazisti entrati nel 1938 in Austria, emigrò negli Stati Uniti.
Morì in un incidente aereo in India, paese nel quale si era recato per tenere dei seminari di statistica su invito del governo indiano.
</doc> 
<doc id="499" url="http://it.wikipedia.org/wiki/America">
America.
America generalmente viene utilizzato per indicare:
</doc> 
<doc id="500" url="http://it.wikipedia.org/wiki/Alitalia">
Alitalia.
Alitalia - Linee Aeree Italiane S.p.A. è la compagnia di bandiera italiana con sede a Roma e facente capo al Gruppo Alitalia.
Effettua servizi di trasporto passeggeri e merci verso destinazioni nazionali, internazionali ed intercontinentali.
Detiene una quota di mercato nei voli nazionali del 55%.
La sua base principale è l'Aeroporto internazionale Leonardo da Vinci (FCO) di Fiumicino (Roma).
Grazie al suo hub, Alitalia raggiunge 40 paesi con 83 destinazioni in virtù di una flotta di 181 aerei.
Nel 2006 hanno volato con Alitalia più di 24 milioni di persone, con un incremento del 7,9%, e l'indebitamento si è ridotto del 51% attestandosi a 830 milioni circa con una perdita di esercizio di 160 milioni di euro.
Dal 2004 il Gruppo Alitalia, attualmente in fase di ristrutturazione, è composto da due branche: AZ Fly che comprende tutte le attività di volo e AZ Servizi che comprende tutte le attività di terra.
Alitalia dal 2001 fa parte dell'alleanza SkyTeam.
È quotata alla Borsa di Milano.
Storia.
L'attività di Alitalia comincia il 5 maggio 1947, giorno del volo inaugurale effettuato con un Fiat G.12 Alcione, pilotato da Virginio Reinero sulla tratta Torino - Roma- Catania.
Il primo volo internazionale venne operato l'anno seguente collegando Roma con Oslo, mentre il primo volo intercontinentale con più scali collegò l'Italia con Buenos Aires, in 35 ore di volo, da Milano via Roma, Dakar, Natal, Rio de Janeiro e San Paolo.
Sin dai primi anni Alitalia riesce ad imporsi sul mercato italiano, nel 1950 salgono a bordo dei DC-4 le prime hostess che indossano creazioni delle sorelle Fontana; in quello stesso anno venne inaugurato il servizio di pasti caldi a bordo.
Il successo della compagnia viene confermato negli anni '60 quando Alitalia diviene vettore ufficiale delle Olimpiadi di Roma del 1960.
La crescita della compagnia prosegue anche negli anni '70 con i primi collegamenti verso il Nord America ed il Giappone, che le consentono di raggiungere il 7° posto nella classifica del traffico internazionale.
Negli anni '90, Alitalia trasporta quasi 28 milioni di passeggeri annui, ma le tensioni sindacali e l'eccessivo piano di investimenti producono risultati di bilancio assai deludenti.
Nel 1996 l'amministratore delegato Domenico Cempella porta avanti un ambizioso piano industriale che fa perno sull'alleanza con la compagnia olandese KLM e l'apertura del nuovo Hub a Malpensa.
Dall'accordo con KLM nascono due joint venture per l'area passeggeri e cargo che, nei piani dei manager, dovevano fare da preludio ad una vera e proprio fusione.
Nel 2000 la compagnia olandese rompe unilateralmente l'alleanza.
L'azione legale promossa da Cempella termina due anni più tardi, quando l'arbitrato internazionale condanna KLM a pagare una penale netta all'Alitalia di 250 milioni di euro.
Nel 2001, anno nero per l'Aviazione Civile mondiale, Alitalia paga più della concorrenza la flessione della domanda per la sua precedente crisi strutturale, in particolar modo per la concorrenza agguerrita delle compagnie low cost.
Nello stesso anno Alitalia stipula un'alleanza con Air France ed entra a far parte di SkyTeam una delle principali alleanze aeree, i cui membri oltre ad Air France-KLM, sono: Delta Air Lines, Continental Airlines, Korean Air, Northwest Airlines, CSA Czech Airlines, Aeroflot e Aeroméxico.
L'accordo con la compagnia francese prevede anche uno scambio azionario del 2%, in virtù del quale i due capiazienda Francesco Mengozzi e Jean-Cyril Spinetta entrano a far parte dei reciproci consigli di amministrazione, il 2002 è anche l'anno in cui entrano in flotta i Boeing 777-200ER in sostituzione dei vecchi e obsoleti Boeing 747, noti anche come "Jumbo".
Cronaca recente.
Nel dicembre 2005 Alitalia rileva il Gruppo Volare che controlla la compagnia aerea low cost Volareweb.com, e la compagnia charter Air Europe in amministrazione controllata.
Successivamente il Tar ne blocca l'acquisizione, ma nel luglio dell'anno sucessivo l'Antitrust concede un parere favorevole a condizione che Alitalia rinunci ad una serie di slot su Milano Linate e Parigi Charles De Gaulle.
A fine 2006 il governo Prodi decide di privatizzare la compagnia, vendendo il 30,1% (poi innalzato al 39,9%) del capitale azionario, facendo così scattare l'obbligatorietà dell'OPA per il nuovo compratore.
La vendita della quota di controllo avverrà con il cosiddetto "beauty contest", premiando la soluzione che il Tesoro (avvalendosi della collaborazione delladvisor Merryl Linch e Bain & Company) riterrà migliore da un punto di vista di prospettiva industriale e non unicamente sul prezzo.
Il 29 gennaio sono rese note le undici manifestazioni di interesse, che successivamente vengono ridotte a tre: In tempi diversi tutti e tre i pretendenti si ritirano dalla gara e il 19 luglio 2007 il Ministero dell'Economia e delle Finanze dichiara formalmente chiusa la gara di privatizzazione di Alitalia.
Il 1 agosto il presidente Libonati si dimette a pochi mesi dall'incarico ricevuto e il Ministero dell'Economia e delle Finanze designa come successore Maurizio Prato, a cui vengono delegati pieni poteri per la gestione aziendale e l'individuazione del percorso per proseguire con la privatizzazione.
Al primo consiglio di amministrazione tenuto il 30 agosto e presieduto dallo stesso Prato, viene promosso il piano di "sopravvivenza" per il periodo 2008/2010 che prevede: riduzione dell'organico Alitalia di circa 2000 dipendenti (da concordare con le sigle sindacali), riduzione di circa 150 voli operanti dalla base di Malpensa a favore di un incremento di quelli su Roma Fiumicino, incremento della flotta della controllata low-cost Volareweb.com e relativo potenziamento di rotte in Europa.
Il piano viene accolto in maniera negativa dal presidente della regione Lombardia Roberto Formigoni e il sindaco di Milano, Letizia Moratti.
Il giorno 8 ottobre il consiglio di amministrazione si riunisce per promuovere una nuova lista contenente i 6 migliori candidati a cui cedere la compagnia aerea.
La "short list" contiene: Air France-KLM (partner di Alitalia in SkyTeam), Lufthansa, AP Holding (controllante di Air One), Aeroflot, Texas Pacific Group (fondo di private equity) e una NewCo con rappresentante legale Antonio Baldassarre (già amministratore delegato della RAI durante il secondo governo Berlusconi).
Il 6 dicembre, giorno di scadenza per presentare un'offerta non vincolante, inviano la loro proposta in 3: Air France-KLM, Ap Holding ed il gruppo "Baldassarre", ma solo le prime due sembrano favorite.
Il 21 dicembre 2007 il Consiglio di Amministrazione di Alitalia ha ufficializzato la scelta di Air France-KLM come interlocutore unico per la privatizzazione..
Il 28 dicembre 2007 il Ministero dell'Economia e delle Finanze ha dato lOK alla trattativa in esclusiva..
Il 31 Gennaio 2008 Alitalia fa sapere che ha ufficialmente abbandonato gli slot sull'aeroporto di Malpensa che non intende più utilizzare dalla stagione estiva 2008.
Nella stessa data attraverso un comunicato stampa (confermato successivamente da Alitalia), la Ap Holding fa sapere di aver presentato ricorso al Tar del Lazio contro la decisione presa dal consiglio dei ministri il 28 dicembre 2007 di andare in trattativa esclusiva per la vendita con Air France-KLM.
Sempre lo stesso giorno la Sea (società di gestione dell'aeroporto di Malpensa) fa sapere di aver intentato una causa contro Alitalia per l'abbandono da parte di quest'ultima dello scalo milanese, chiedendo danni pari a 1,2 mld di euro.
Il 20 febbraio 2008 il Tar del Lazio ha respinto il ricorso presentato da Air One per la sospensione della trattativa in esclusiva tra Air France-Klm e Alitalia, per la carenza di elementi di irreparabilità del danno e per la mancanza di fumus boni iuris.
Il 19 marzo 2008 le condizioni di Alitalia migliorano leggermente.
Subisce un'inversione di tendenza in borsa e, con un rialzo dell'8,8%, è sospesa dalle trattative giornaliere per eccesso di rialzo.
Il 20 marzo 2008 Silvio Berlusconi, ritenendo inaccettabili le condizioni poste da Air France, annuncia un suo futuro impegno, insieme ad una cordata di imprenditori e banche come Banca Intesa-San Paolo e il Gruppo Soglia, all'acquisto di Alitalia.
A distanza di poche ore, il CEO di Banca Intesa-San Paolo Corrado Passera, smentisce le parole di Silvio Berlusconi negando alcun interessamento.
Nel frattempo la compagnia, grazie a dei rimborsi fiscali e altre operazioni, vede aumentare la liquidità di cassa di 148 milioni di euro dopo il tracollo registrato in febbraio (-102 milioni); dal 31 marzo 2008, invece, Malpensa perde circa il settanta per cento dei voli della compagnia di bandiera in favore di Fiumicino.
Il 2 aprile 2008 il presidente Prato si è dimesso, dopo il defilarsi di Air France.
Il 4 aprile è stato designato presidente Aristide Police.
L'offerta di Air France.
Il 15 marzo 2008, il CdA di Alitalia accetta l'offerta vincolante di Air France-Klm che prevede un' offerta pubblica di scambio sul 100% delle azioni di Alitalia con una permuta di 160 azioni Alitalia per ogni azione Air France-Klm e un' offerta pubblica di acquisto sul 100% delle obbligazioni convertibili Alitalia.
Il valore dell' offerta sarà di 1.7 miliardi di euro e comprende la ricapitalizzazione di 1 miliardo, 138.5 milioni per l' acquisto delle azioni Alitalia, valutate singolarmente 0.099 euro, e 608 milioni per le obbligazioni convertibili.
L' offerta dipende però dal raggiungimento di un accordo con i sindacati, dall' impegno scritto da parte del governo a mantenere il portafoglio attuale dei diritti di traffico di Alitalia, la sottoscrizione di un accordo tra Alitalia e Aeroporti di Roma sui livelli di servizio necessari per l'attuazione del Business Plan 2008-2010, un accordo tra Alitalia, Fintecna ed Alitalia Servizi che preveda il rientro in Alitalia di attività come la manutenzione e il ground-handling e la rinegoziazione di alcune clausole dei contratti di servizio, una soluzione per l'eliminazione per Alitalia del rischio relativo al contenzioso in essere con la SEA, che ha chiesto 1,250 miliardi di euro di risarcimento per il taglio dei voli a Malpensa.
Tutte condizioni che si devono risolvere entro il 31 marzo 2008.
Alitalia manterrà però un ruolo autonomo, identità italiana e proprio marchio, logo e livrea.
Si prevedono tra l' altro esuberi per 2100 unità.
Se il ministero dell'Economia aderirà all'offerta, lo stato italiano avrà una quota dell'1,4% nel capitale del gruppo franco-olandese e un consigliere italiano indicato dal MEF per 6 anni nel CdA di Alitalia.
La flotta Alitalia si ridurrà a 149 aerei.
Il nuovo gruppo si baserà su 3 hub, Amsterdam, Parigi e Roma.
Il 21 aprile 2008 Air France-Klm ha annunciato di aver ritirato l'offerta di acquisto per Alitalia.
Il gruppo franco olandese ha reso noto che gli accordi contrattuali annunciati il 14 marzo 2008 con l'obiettivo di lanciare un'offerta pubblica di scambio su Alitalia non sono più validi dal momento che non sono state soddisfatte le condizioni preliminari al lancio dell'offerta.
Il giorno dopo la rottura delle trattative con Air France, il Consiglio dei ministri ha approvato un decreto legge che concede un prestito ad Alitalia di 300 milioni da restituire entro il 31 dicembre.
Il prestito è stato erogato a tassi di mercato nell'intento di garantire la sopravvivenza della compagnia in vista del possibile interessamento da parte di Banca Intesa e Aeroflot.
Flotta.
La flotta di Alitalia è costituita, al 31 dicembre 2007, da 188 aerei con un età media di 12,4 anni: Aerei ritirati dal servizio.
Questa è una lista di aerei che hanno prestato servizio nell'Alitalia: Destinazioni.
Alitalia concentra la propria attività sui voli di medio raggio, nell'area europea.
In particolare il nuovo piano industriale prevede un intenso sviluppo di voli sull'Est Europa e il lungo raggio.
Nel dettaglio la rete Alitalia è così suddivisa: Azionariato.
Il capitale azionario della compagnia è così suddiviso: Partecipazioni.
A sua volta la società Alitalia detiene: Frequent flyer.
Mille Miglia è il programma frequent flyer che premia i passeggeri più fedeli attribuendo un numero di miglia per ogni viaggio effettuato con Alitalia, Alitalia Express ed Air Alps, con i partner SkyTeam, con altri partner aerei (Qantas e Volareweb) e vari altri partner (alberghi, autonoleggi, telecomunicazioni, servizi finanziari, ed altri ancora), grazie ai quali - raggiunto un certo numero - si possono richiedere viaggi premio ed accedere ai club esclusivi Ulisse (20.000 miglia), Freccia Alata (50.000 miglia) e Freccia Alata Plus (80.000 miglia).
Servizio di Bordo.
Il servizio di bordo offerto da Alitalia varia a seconda della durata del volo:
</doc> 
<doc id="501" url="http://it.wikipedia.org/wiki/Air_France">
Air France.
Air France è la principale compagnia aerea francese.
Privatizzata, ha assorbito la compagnia olandese KLM, dando vita al gruppo Air France-KLM, possiede anche una partecipazione del 2% in Alitalia e l'intenzione è quella di sviluppare l'integrazione anche con l'azienda italiana, una volta che questa sia uscita dall'attuale crisi finanziaria.
Air France-KLM ha trasportato 73,5 milioni di passeggeri tra l'aprile 2006 e il marzo 2007.
La fusione con KLM è avvenuta nel maggio 2004 e la nuova compagnia, chiamata Air France-KLM, è la più grande compagnia aerea del mondo in termini di reddito e la terza più grande del mondo (la prima in Europa) in termini del rapporto passeggeri/chilometri.
Il business di Air France è suddiviso in tre settori: trasporto passeggeri, cargo e l'assistenza & manutenzione.
Alleanze.
Air France fa parte dell'Alleanza SkyTeam che comprende anche Aeroflot, Aeroméxico, Alitalia, Continental Airlines, CSA Czech Airlines, Delta Air Lines, KLM, Korean Air e Northwest Airlines.
Storia.
La compagnia fu fondata nel 1933 a seguito della fusione delle compagnie Air Orient, Compagnie Générale Aéropostale, Société Générale de Transport Aérien, Air Union e CIDNA (Compagnie Internationale de Navigation).
La compagnia copriva diverse rotte europee, ma anche rotte verso le colonie francesi in Africa e altrove.
Durante la Seconda guerra mondiale concentrò le sue operazioni a Casablanca, in Marocco; la compagnia appare anche nel film Casablanca.
Dopo la guerra la compagnia fu nazionalizzata e la società fu rinominata con li nome "Societe Nationale Air France" il 1 gennaio 1946.
La compagnia fu creata con un atto parlmentare il 16 giugno 1948: il governo ne possedeva il 70%; alla metà del 2002 ne possedeva ancora il 54%.
Il 4 agosto 1948 Max Hymans fu nominato presidente dell'Air France: nei 13 anni sotto la sua guida la compagnia portò avanti una politica di modernizzazione, specialmente della flotta: furono adottati i nuovi aerei Boeing 707 e Sud Aviation Caravelle, dotati di motori a jet.
Nel 1949 la compagnia fu uno dei fondatori della SITA, "Société Internationale de Télécommunications Aéronautiques".
La compagnia utilizzò per un periodo (a partire dal 1953) il De Havilland DH.106 Comet, ma presto fu rimpiazzato dal Vickers Viscounts.
Dal 1959 la compagnia adottò l'elegante bimotore Sud Aviation Caravelle.
Utilizzò anche diversi aerei della Boeing, ma dal 1974, essendo una compagnia aerea statale europea, cominciò a utilizzare maggiormente prodotti del consorzio (europeo) Airbus.
Nel 1976 iniziò ad utilizzare anche il famoso Concorde, l'unico aereo di linea supersonico ed impiegato soprattutto sulla rotta Parigi-New York; le altre vennero abbandonate nel 1982.
Questo velivolo era in grado di coprire la rotta in 3 ore e 20 minuti, ad una velocità doppia rispetto a quella del suono.
Il 12 gennaio 1990 tutte le compagnie aeree statali, l'Air France, Air Inter, Air Charter e UTA, vennero fuse in un unico gruppo che venne chiamato "Groupe Air France".
Il 10 febbraio 1999 il governo francese iniziò una graduale privatizzazione sul mercato della borsa di Parigi.
L'Air France è uno dei membri fondatori dell'Alleanza SkyTeam nel giugno del 2000.
I cinque Concorde furono ritirati dal servizio il 31 maggio 2003, insieme a quelli in servizio presso la British Airways, a causa degli alti costi di manutenzione e carburante e della poca redditività soprattutto in seguito all'incidente del 2000.
Il 30 settembre 2003 la compagnia annunciò la sua fusione con la KLM, chiamando la nuova compagnia Air France-KLM; l'operazione divenne effettiva il 5 maggio 2004.
La quota del governo francese in Air France è stata ridotta dal 54,4% al 44%, rendendo effettiva la privatizzazione; nel dicembre 2004 fu venduta una quota del 18.4%, riducendo la partecipazione statale al di sotto del 20%.
Il 21 dicembre 2007 il Consiglio di Amministrazione di Alitalia ha ufficializzato la scelta della compagnia francese come interlocutore unico per la privatizzazione, battendo la concorrenza della "cordata" Ap Holding (Air One, Intesa San Paolo e altre banche).
Le destinazioni.
Le rotte, secondo il rapporto Yearbook 2007 dell'AEA sono così suddivise: La flotta.
Al 23 dicembre 2007 consta dei seguenti aeromobili Aerei ritirati dal servizio.
Questa è una lista di aerei che hanno prestato servizio nell'Air France: Codeshare.
Oltre agli accordi di codeshare con le proprie compagnie regionali (Brit Air, CityJet e Régional) e con le compagnie partner di SkyTeam, Air France ha accordi di codesharing con: Air France Cargo.
Air France Cargo è la compagnia aerea cargo di Air France, la sua base è presso l'aeroporto di Parigi-Roissy, raggiunge più di 200 destinazioni nel mondo e dispone di 7 Boeing 747-200F/SF e di 5 Boeing 747-400ERF.
Nell'ottobre 2005, Air France Cargo e KLM Cargo, le due divisioni cargo del gruppo Air France-KLM, annunciarono la fusione delle loro attività commerciali.
Oggi il gruppo risultante organizza le operazioni cargo dai Paesi Bassi.
Incidenti.
Air France è stata vittima di numerosi incidenti, secondo l'Air Safety Network sono in totale 148.
Composizione societaria.
Il capitale azionario di Air France è così suddiviso: Air France possiede inoltre notevoli partecipazioni in altre compagnie aeree:
</doc> 
<doc id="502" url="http://it.wikipedia.org/wiki/Alfabeto">
Alfabeto.
Un alfabeto è una collezione di simboli grafici, aventi di solito un ordine ben preciso, che servono a rappresentare le parole di una lingua.
Spesso succede che i segni siano lettere, ovvero segni che rappresentano idealmente singoli suoni linguistici, ma non sempre si ha un perfetta rappresentazione tra l'alfabeto e sistema fonologico di un lingua, per cui nascono a volte combinazioni di lettere rappresentanti suoni altrimenti orfani oppure può capitare che lo stesso suono si rappresentato da più lettere ma in contesti diversi.
La parola deriva etimologicamente dall'unione dei nomi delle prime due lettere dell'alfabeto greco Alpha e Beta.
In genere un alfabeto è associato ad una lingua o ad un linguaggio (anche formale) che costruisce le proprie parole su un determinato alfabeto.
L'alfabeto delle lettere minuscole della lingua italiana è: a b c d e f g h i l m n o p q r s t u v z.
Le lettere j k w x y sono entrate di fatto in uso nella scrittura italiana attraverso prestiti da altre lingue.
</doc> 
<doc id="508" url="http://it.wikipedia.org/wiki/AA">
AA.
Toponimi.
Aa è un termine di origine celtica che significa acqua, utilizzato in Europa come toponimo geografico per designare fiumi, torrenti o centri abitati sorti in prossimità di essi.
</doc> 
<doc id="513" url="http://it.wikipedia.org/wiki/Alfiere_%28scacchi%29">
Alfiere (scacchi).
L'Alfiere è un pezzo nel gioco degli scacchi.
Ogni giocatore comincia la partita con due Alfieri.
Uno si trova come posizione iniziale a sinistra della Donna e l'altro a destra del Re.
In notazione algebrica l'Alfiere in Italia è indicato con la lettera A maiuscola, mentre per gli inglesi viene utilizzata la lettera B maiuscola di Bishop.
Sempre secondo la notazione algebrica, gli Alfieri bianchi iniziano la partita in posizioni c1 e f1 mentre gli Alfieri neri iniziano in posizioni c8 e f8.
Alfiere Camposcuro e Campochiaro.
I termini alfiere camposcuro e alfiere campochiaro si riferiscono agli alfieri che si muovono esclusivamente nei quadrati (case) di colore rispettivamente nere e bianche: l'alfiere infatti è l'unico pezzo che non può cambiare il colore delle case su cui si appoggia nei suoi movimenti in diagonale.
Pertanto ogni colore possiederà un alfiere campochiaro e un alfiere camposcuro.
L'espressione alfieri di colore contrario è usata, specialmente nei finali, per indicare che un colore ha soltanto l'Alfiere campochiaro e l'altro solamente l'Alfiere camposcuro.
Valore.
Poiché l'Alfiere ha accesso solo a 32 delle 64 case della scacchiera (essendo legato ad un unico colore), è più debole di una Torre che ha accesso a tutte le case presenti.
Inoltre una Torre, su una scacchiera vuota, controlla (attacca) sempre 14 case, mentre l'Alfiere ne controlla da un massimo di 13 ad un minimo di 7, in funzione della sua posizione più o meno centrale.
Una Torre viene dunque valutata due punti più di un Alfiere.
Negli Scacchi il valore viene espresso in pedoni, avendo un pedone il valore di uno (valore = 1).
Dunque si può dire che una Torre vale due pedoni più di un Alfiere.
La forza (e dunque anche il valore) dell'Alfiere è considerata equivalente a quella del Cavallo.
Durante la partita l'Alfiere acquista più forza in quanto i numeri dei pezzi presenti diminuiscono è dunque si aprono più linee (diagonali) su cui può operare.
Quando la scacchiera è vuota l'Alfiere può operare sui due ali contemporaneamente mentre il Cavallo deve usare diverse mosse (tratti) per cambiare ala su cui è attivo.
Nel finale di partita la coppia di Alfieri è decisivamente superiore alla combinazione di un Alfiere ed un Cavallo o alla coppia di Cavalli.
Il giocatore in possesso di una coppia di Alfieri ha a sua disposizione una arma strategica, nella forma di una minaccia seria, da usare nel lungo termine per ottenere un finale di partita a lui favorevole.
D'altro canto, durante l'apertura un Alfiere rischia di essere circondato da pedoni di ambedue i giocatori, risultando in tal modo poco efficiente e dunque meno potente di un Cavallo che può passare sopra altri pezzi.
Inoltre, su una scacchiera affollata, il Cavallo ha molteplici possibilità di effettuare delle forbici sui pezzi dell'avversario mentre per l'Alfiere, anche se tecnicamente possibile, le opportunità sono rare.
Se l'Alfiere trova difficoltà a svilupparsi nel centro della scacchiera, non trovando una casa disponibile, esiste la possibilità di organizzare un fianchetto.
In questo caso si sviluppa l'Alfiere lateralmente giocando, per esempio, il pedone g2-g3 e successivamente l'Alfiere del Re f1-g2.
Si forma così una struttura difensiva molto forte dietro il quale sistemare un arrocco, arroccando il Re su g1.
Da questa posizione l'Alfiere esercita anche una pressione molto forte lungo la diagonale h1-a8.
Tuttavia, in questa situazione non si scambia l'Alfiere coinvolto in un "fianchetto" con leggerezza, in quanto la sua mancanza crea debolezze pericolose nella struttura dell'arrocco, che possono diventare fatali.
Un giocatore in possesso di solo un Alfiere, generalmente, deve manovrare i suoi pedoni in modo che occupino case di colore opposto al colore della casa dell'Alfiere, lasciandolo così in grado di muoversi senza limitazioni passando fra i pedoni.
Questo permette al giocatore di controllare case di ambedue i colori delle case e di far muovere l'Alfiere sulle case libere.
Oltre a facilitare i movimenti dell'unico Alfiere, gli permette anche di attaccare con più facilità i pedoni dell'avversario.
Un Alfiere che è impedito nei suoi movimenti dai pedoni amici viene spesso chiamato dispregiativamente un "pedone lungo" o più semplicemente un Alfiere cattivo (cioè con delle strade chiuse).
L'Alfiere nei finali.
Nei finali dove ogni giocatore è in possesso di un solo Alfiere di colore opposto a quello del avversario la possibilità di arrivare a una patta sono maggiori.
Ogni giocatore tende a prendere il controllo delle case del colore del suo Alfiere e si arriva ad una situazione in cui nessun giocatore può progredire.
Tuttavia, se le Donne sono ancora sulla scacchiera, la presenza di Alfieri di colori opposti rende il gioco meno a rischio di patta perché ogni giocatore ha la possibilità di difendere le case di entrambi i colori.
Nei finali in cui sono presenti Alfieri dello stesso colore anche una differenza minima (per esempio un pedone) può creare il vantaggio sufficiente per arrivare alla vittoria.
</doc> 
<doc id="532" url="http://it.wikipedia.org/wiki/Antisemitismo">
Antisemitismo.
Con la parola antisemitismo si indicano i pregiudizi e gli atteggiamenti persecutori nei confronti degli ebrei.
Il termine venne coniato nel diciannovesimo secolo in Germania, da parte del nazionalista Wilhelm Marr, come eufemismo di Judenhass («odio degli ebrei»): nonostante l'etimologia, esso non si riferisce all'odio nei confronti tutti i popoli semiti (cioè quelli che parlano lingue apppartenenti al gruppo semitico, inclusi l'arabo, l'ebraico, l'aramaico e l'amarico), ma unicamente all'odio e alla discriminazione nei confronti degli ebrei.
Storicamente si possono individuare un antisemitismo di carattere religioso (antigiudaismo), espresso nel paganesimo, nel Cristianesimo e nell'Islam, e un antisemitismo di carattere razziale e culturale.
In Europa.
In Europa i pregiudizi e i miti relativi agli ebrei sono sempre stati molteplici, talvolta alimentati da scritti come i Protocolli dei Savi di Sion.
Gli ebrei sono stati accusati di corporativismo e di elitarismo religioso per il fatto di prevedere il diritto a partecipare al culto ebraico in base alla linea di sangue.
Furono inoltre accusati di refrattarietà alle altre culture e di essere attaccati al denaro.
Paradossalmente agli ebrei si rinfacciava di essere ciò che la maggioranza imponeva loro, cioè di separarsi dagli altri quando erano costretti per legge a vivere in quartieri separati; di praticare laddove la legge permetteva loro - e anzi li incoraggiava - a praticare il prestito ad interesse, che a cristiani e musulmani era proibito di praticare; di non favorire le conversioni quando queste erano duramente sanzionate dalla legge.
Sono avvenute persecuzioni anche nella Spagna del XV secolo, dove i cristiani provenienti dal giudaismo erano visti con sospetto: le persecuzioni contro i marranos, gli ebrei che si convertivano solo esteriormente al Cristianesimo, erano originate da motivi religiosi poiché i cristiani si sentivano traditi e ingannati dal fenomeno delle false conversioni volte ad ottenere vantaggi di ordine politico-economico.
Tali vantaggi venivano revocati nel momento in cui si scopriva il comportamento giudaizzante del falso convertito.
In tempi più recenti, fra le tante azioni attribuite agli ebrei c'è anche quella di aver preparato teoricamente la Rivoluzione russa.
Di origine ebraica era infatti Karl Marx, il principale e più illustre teorico del socialismo scientifico; di origine ebraica era Rosa Luxemburg, fondatrice del Partito Comunista Tedesco.
Anche Lenin, principale fautore della Rivoluzione russa, aveva remote origini ebraiche.
Soltanto alla fine del XVIII secolo gli ebrei del mondo occidentale hanno riottenuto finalmente parità di diritti a norma di legge (negli Stati Uniti nel 1787, in Francia nel 1791 e in seguito nei paesi conquistati da Napoleone e in parte in Austria nel 1781), mentre in Russia si è dovuto attendere il 1878 e in altri paesi dell'Europa Orientale anche dopo.
In Italia.
L'antisemitismo in Italia incomincia ufficialmente il 14 luglio del 1938 con la pubblicazione del Manifesto della razza ed è preceduto dalla venuta di Hitler in Italia, dal 3 al 9 maggio.
Due mesi dopo la visita in Italia del Fuhrer, viene pubblicato il Manifesto redatto quasi tutto da Mussolini, ma sottoscritto da un gruppo di scienziati, I giornali aprono subito una campagna antisemitica: esce La difesa della razza diretta da Telesio Interlandi che ha come segretario di redazione Giorgio Almirante.
Nel mondo islamico e in Medio Oriente.
Mentre in Europa l'antisemitismo sembrerebbe decisamente calato rispetto al passato, nel mondo arabo e islamico, per conseguenza del conflitto mediorientale, le reazioni antisemite sono notevolmente aumentate.
Nel mondo islamico infatti, a parte ai primordi dell'Islam nella penisola arabica, gli ebrei non avevano subìto persecuzioni ed eccidi gravi come quelli avvenuti durante i secoli sul suolo europeo, ma la loro condizione era normalmente quella di cittadini privi di certi diritti in quanto appartenenti ad una comunità sottomessa a quella islamica(i cosiddetti dhimmī), una condizione riservata anche ai cristiani e a tutti coloro che erano accreditati di far riferimento a un libro divinamente ispirato (per quanto, secondo la visione islamica, corrotto dal tempo e dagli uomini), i "popoli del Libro" o Ahl al-Kitāb, tra cui Zoroastriani e Sabei, mentre ai politeisti l'unica scelta permessa era tra la conversione o la morte.
Tanto è vero che i cristiani della Spagna medievale, prima della cacciata ebraica del 1492, guardavano con grande sospetto i rapporti non ostili tra musulmani ed ebrei.
La situazione è precipitata dopo la seconda guerra mondiale, quando il mondo arabo è stato attraversato da un grande moto di ostilità anti-ebraica relativo al conflitto arabo-israeliano ed alla creazione dello stato di Israele.
In particolare, a seguito della nascita di Israele, e soprattutto in coincidenza delle guerre del 1948 e 1967, circa un milione di ebrei sono stati costretti ad emigrare (in gran parte verso Israele) e a lasciare i paesi arabi nei quali avevano costituito da secoli importanti comunità, come reazione all'espulsione di un numero analogo di Arabi palestinesi da parte di Israele.
Questo esodo ha ridotto ai minimi termini la consistenza numerica degli ebrei che ancora oggi vivono nelle principali capitali dei Paesi a maggioranza mussulmana, da Teheran a Damasco.
Recentemente la dirigenza della Repubblica dell'Iran ha ripetutamente denunciato la politica del governo di Israele, affermando, tra l'altro, che la Shoah sarebbe stata esagerata nella sua immane portata con intento mistificatorio da parte dei vincitori del secondo conflitto mondiale e che il ricordo di tale tragedia sarebbe utilizzato a fini strumentali da quello che viene definito il "regime" di Israele al fine di giustificare il proprio operato.
Antigiudaismo teologico.
In ambito cristiano il termine antigiudaismo indica sentimenti di commiserazione, deprecazione, disprezzo nei confronti degli ebrei, ritenuti collettivamente responsabili della morte di Gesù o almeno del mancato riconoscimento come Messia: sentimenti, questi, presenti in tutta la storia cristiana.
Alcuni accusano i padri della Chiesa di aver causato indirettamente degli atti antisemiti (a causa di alcune dichiarazioni, in cui definiscono questo popolo "assassini... nemici di Dio, avvocati dei diavolo, demoni" (San Gregorio di Nissa); "serpenti la cui immagine è Giuda e la cui preghiera è un raglio d'asino" (San Girolamo); "banditi perfidi, distruttori, dissoluti, simili ai maiali... Per il loro deicidio non c'è possibilità di perdono, dispersi in schiavitù per sempre... Dio odia gli ebrei e li ha sempre odiati" (San Giovanni Crisostomo)).
Alcuni poi (tra questi Marco Aurelio Rivelli) accusano la Chiesa, e in particolare il pontefice Pio XII, di silenzio o addirittura di complicità durante il nazismo, quando Hitler deportò gli Ebrei nei campi di sterminio.
Altri accusano la Chiesa di avere appoggiato Ante Pavelic, il dittatore croato, che in cinque anni massacrò circa un milione di persone tra cui molti ebrei.
Il dibattito tuttavia è ben lungi dall'essere chiuso e la questione è ancora molto controversa.
I difensori della tradizione cristiana ribattono che l'antigiudaismo non è un odio razzista bensì una posizione di natura prettamente teologica, poiché ha ad oggetto non l'etnia di appartenenza ma il credo religioso in quanto tale.
Chi sostiene questa tesi aggiunge sovente che nessun vero cristiano potrebbe ragionevolmente essere antisemita, poiché i primi cristiani e lo stesso Gesù erano tutti ebrei.
Durante il Concilio Vaticano II, con la dichiarazione Nostra Aetate del 1965 la Chiesa cattolica ha drasticamente ridotto o eliminato ogni accenno all'antigiudaismo, proprio allo scopo di evitare l'equivoco tra antigiudaismo teologico ed antisemitismo.
Già dal 1959, infatti, la liturgia cattolica del Venerdì Santo, nella quale era presente il termine latino Oremus et pro perfidis Judaeis (dove perfidi indica la mancanza di fede: la radice è per + fides) era stata modificata da papa Giovanni XXIII (fu papa Pio XII nei primi anni cinquanta a cancellare questa parola); tre anni dopo il termine fu eliminato dall'intero messale.
Analoghe modifiche teologiche furono effettuate nel mondo protestante negli anni sessanta.
Resta invece fortemente antigiudaica la liturgia cristiana ortodossa.
Per la Chiesa cattolica, che ritiene sé stessa legittimo successore spirituale dell'ebraismo antico e più autentico interprete delle Scritture, il ruolo dell'ebraismo moderno in rapporto al cristianesimo si evince, anzi tutto, da due celebri documenti del Concilio Vaticano II, Lumen Gentium (1964) e la già citata Nostra Aetate.
Il primo documento definisce il "Popolo di Dio", ricordando che esso è composto anzitutto dai battezzati, ma che anche quelli che non hanno ancora ricevuto il Vangelo, anch'essi in vari modi sono ordinati al popolo di Dio.
In primo luogo quel popolo al quale furono-dati i testamenti e le promesse e dal quale Cristo è nato secondo la carne (cfr. Rm 9,4-5), popolo molto amato in ragione della elezione, a causa dei padri, perché i doni e la chiamata di Dio sono irrevocabili (cfr. Rm 11,28-29).
Il secondo documento, Nostra Aetate, condanna la superstizione secondo la quale tutti gli ebrei sarebbero responsabili della condanna a morte di Gesù.
Questo atteggiamento è stato successivamente approfondito da papa Giovanni Paolo II.
</doc> 
<doc id="539" url="http://it.wikipedia.org/wiki/%C3%84%C3%A4nekoski">
Äänekoski.
Äänekoski è una città finlandese di 20.345 abitanti, situata nella regione della Finlandia centrale, a nord della città di Jyväskylä.
La municipalità ha una popolazione di circa 20.000 abitanti e copre un area di 884,7 km² della quale 253,82 km² è acqua.
La densità di popolazione è 23 abitanti per km²; la cittadina rappresenta un importante centro per i villaggi dei dintorni in quanto è sede di scuole e piccole industrie.
In passato l'economia della cittadina era basata sul legname, e vi si trova una grande industria cartaria inaugurata nel 1985.
È un comune di sola lingua finlandese.
Nel 2004 vi accadde uno dei peggiori incidenti stradali mai registrati in Finlandia, conosciuto come il disastro dell'autobus di Äänekoski.
</doc> 
<doc id="540" url="http://it.wikipedia.org/wiki/Aapaj%C3%A4rvi">
Aapajärvi.
Il toponimo Aapajärvi individua due località finlandesi situate nella regione della Lapponia:
</doc> 
<doc id="550" url="http://it.wikipedia.org/wiki/Ammasso_aperto">
Ammasso aperto.
Un ammasso aperto è un gruppo di stelle nate insieme da una nube molecolare gigante, e ancora unite dalla reciproca attrazione gravitazionale.
Sono anche chiamati ammassi galattici, poiché si trovano solo all'interno del disco galattico.
Gli ammassi aperti sono oggetti giovani (astronomicamente parlando), e contengono quindi molte stelle calde e luminose.
Questo rende gli ammassi aperti visibili da grandi distanze, e uno degli oggetti preferiti dagli astrofili.
La nube molecolare "genitore" è a volte ancora associata con l'ammasso, che ne illumina alcune parti che diventano visibili come una o più nebulose.
Tutte le stelle di un ammasso aperto hanno all'incirca la stessa età e la stessa composizione chimica, perciò ogni eventuale differenza tra di loro è dovuta unicamente alla loro massa (si veda la voce su evoluzione stellare per maggiori dettagli).
La maggior parte degli ammassi aperti sono dominati dalle loro stelle giganti di tipo O e B, che sono molto luminose ma di vita breve.
Analizzando la luce proveniente da un ammasso aperto, è possibile stimare la sua età, misurando il rapporto tra le abbondanze di stelle blu, gialle e rosse.
Una grande abbondanza di stelle blu indica che l'ammasso aperto è molto giovane.
L'uniformità delle stelle di un ammasso lo rende un buon banco di prova per i modelli di evoluzione stellare, perché nel fare confronti tra due stelle, la maggior parte dei parametri variabili è adesso fissa.
Il modello è adesso più semplice.
L'ammasso aperto più vicino si trova nell'Orsa Maggiore.
A dire il vero, quasi ogni stella dell'Orsa Maggiore fa parte di un ammasso aperto ormai vecchio e quasi disperso.
Sirio è un ex-membro di questo ammasso e il nostro Sole si trova sul bordo esterno di quella che è chiamata la Corrente dell'Orsa Maggiore, un gruppo di stelle tutte ex-membri dell'ammasso dell'Orsa Maggiore, che occupa più di mille anni luce di spazio.
Il nostro Sole non è un membro di questa corrente, ci sta solo passando in mezzo.
Le stelle che compongono un ammasso aperto sono inizialmente molto vicine, e si muovono con la stessa velocità attorno al centro della Galassia.
Dopo un tempo dell'ordine del mezzo miliardo di anni, un normale ammasso aperto (come le Pleiadi o le Iadi, entrambe nella costellazione del Toro) tende ad essere disturbato da fattori esterni (in genere, nubi molecolari che gli passano vicino); le sue stelle iniziano a muoversi con velocità leggermente differenti e l'ammasso inizia a sfaldarsi, esattamente come ha fatto quello dell'Orsa Maggiore.
L'ammasso diventa quindi più simile ad una corrente di stelle, non abbastanza vicine per essere considerate un ammasso ma tutte legate tra di loro e con lo stesso moto generale.
Dopo un miliardo di anni, l'ammasso è ormai totalmente scomparso.
Alcune stelle si troveranno dalla parte opposta della Galassia rispetto alle altre.
L'ammasso da cui ebbe origine il Sole, formatosi cinque miliardi di anni fa, è ormai scomparso, e le sue stelle sono disperse nel disco della galassia, senza possibilità di poterle distinguere dalla popolazione galattica generale.
La velocità esatta dell'evoluzione di un ammasso può variare a seconda della sua densità stellare: ammassi più densi sopravviveranno per un tempo più lungo, ma nessun ammasso conosciuto ha un'età maggiore di alcuni miliardi di anni.
</doc> 
<doc id="554" url="http://it.wikipedia.org/wiki/Association_A%C3%A9ronautique_et_Astronautique_de_France">
Association Aéronautique et Astronautique de France.
AAAF, acronimo di Association Aéronautique et Astronautique de France, è una associazione francese del settore aerospaziale.
È nata nel 1971 dall'unione dellAssociation Française des Ingénieurs et Techniciens de l'Aéronautique et de l'Espace (AFITAE) fondata nel 1945, e della Société Française d'Astronautique (SFA), fondata nel 1955.
L'attività dell'AAAF consiste nel mettere in contatto persone interessate per ragioni professionali o personali al settore aerospaziale per rappresentare il loro punto di vista e per portare avanti la divulgazione delle conoscenze scientifiche e tecnologiche legate all'industria aerospaziale e della sua storia.
I suoi soci sono in prevalenza tecnici, ingegneri e ricercatori.
Tra i suoi partner industriali ci sono le più grandi industrie nazionali ed europee del settore, come Alcatel Space, EADS e Arianespace.
I suoi soci onorari comprendono tra l'altro l'ex presidente della Federazione Internazionale d'Astronautica Roger Chevalier e l'astronauta Jean-François Clervoy.
È socio fondatore della Confederazione Europea delle Associazioni Aerospaziali (CEAS) insieme con l'associazione equivalente tedesca Deutsche Gesellschaft für Luft - und Raumfahrt Lilienthal - Oberth e.V.
(DGLR), la britannica Royal Aeronautical Society (RAES) e l'italiana Associazione Italiana di Aeronautica e Astronantica (AIDAA).
</doc> 
<doc id="559" url="http://it.wikipedia.org/wiki/Aree_protette_della_Tasmania">
Aree protette della Tasmania.
Lista delle aree protette della Tasmania La Tasmania è un piccolo stato, ma ha un notevole numero di aree protette distinte, che coprono il 32.23% del territorio (2.203.383 ettari), 19 di queste sono Parchi Nazionali (20,94%, 1.403.762 ettari).
</doc> 
<doc id="564" url="http://it.wikipedia.org/wiki/Ankara">
Ankara.
Ankara (durante il periodo degli Ittiti Ankuwash (prima del 1200 a.C.); in età classica e durante il periodo celtico di Galazia, il periodo romano e bizantino Ancyra o Ancira; durante il periodo ottomano Angora), città posta sull'Altopiano Anatolico, è la capitale della Turchia ed è la seconda città turca per grandezza (dopo Istanbul).
È anche la capitale della provincia di Ankara.
La sua popolazione è di 3,763,591 abitanti (dati del 2007).
Geografia.
È situata su una collina sulla riva sinistra del fiume Enguri Su, un affluente del Sakaria (Sangarius).
La collina è sovrastata dalle rovine dell'antica cittadella.
Sono presenti alcuni monumenti greco-romani e bizantini, il più famoso è il tempio di Roma e di Augusto.
La città era famosa per la lana delle capre a pelo lungo allevate nella regione, le capre d'angora che producono la lana mohair.
Storia.
Ankara è una città molto antica.
Durante il periodo degli ittiti, prima del 1200 a.C., la città fu chiamata Ankuwash.
Nel 278 a.C., Ancyra fu divenuta la città capitale del regno celtico della Galazia.
Nel 25 a.C. Ancyra e Galazia furono conquistati da Augusto, il primo imperatore romano, ed Ancyra fu divenuta la città capitale della provincia romana di Galazia.
Per celebrare la sua vittoria, Augusto aveva eretto il Monumentum Ancyranum (noto anche come il Tempio di Augusto e di Roma), che contiene la coppia piu intatta del famoso Res Gestae Divi Augusti.
Nel 362, Ancyra fu visitata dall'imperatore romano Giuliano, ed una colonna monumentale, ancora intatta, fu eretto per commemorare l'occasione.
Ancyra ha ritenuto la sua importanza durante il periodo bizantino.
Nel 1402, la città fu luogo della Battaglia di Ankara fra gli ottomani e timuridi.
Nel 1920, i rivoluzionari turchi, guidati da Mustafa Kemal Atatürk, hanno fondato la Grande Assemblea Nazionale della Turchia in Ankara, che fu divenuto il centro della resistenza turca contro l'occupazione dell'Anatolia secondo il Trattato di Sévres.
Dopo che Ankara è diventata capitale della Turchia nel 1923, è stata divisa in due parti dal conseguente sviluppo urbano: la parte vecchia chiamata Ulus e la parte nuova Yenişehir.
La vecchia città è contraddistinta da edifici che riflettono la storia romana, bizantina e turca della città e da vie strette e tortuose.
La parte nuova è caratterizzata da strade larghe, hotel, teatri, centri commerciali.
Gli uffici governativi e le ambasciate straniere sono anch'essi nella parte nuova della città.
Caratteristiche.
Ankara è un'importante città commerciale e industriale localizzata nel centro della penisola anatolica, nonché un importante crocevia del commercio e del sistema ferroviario ed autostradale turco.
È sede del Middle East Technical University (METU), dell'Università Hacettepe, dell'Università di Ankara, dell'Università di Başkent e della Bilkent University.
Si trovano inoltre ad Ankara la biblioteca nazionale, il museo archeologico, il museo etnografico, il teatro statale, l'Orchestra Filarmonica Presidenziale e l'Anıtkabir, mausoleo di Kemal Atatürk, il più importante personaggio della storia turca del ventesimo secolo.
Sport.
La principali compagini calcistiche cittadine sono il Gençlerbirliği, l'Ankaraspor e l'Ankaragücü.
Vi è anche il Gençlerbirliği OFTAŞ, che ufficialmente è la squadra delle riserve del Gençlerbirliği.
Veduta panoramica di Ankara, con la Torre Atakule a sinistra‎ Città gemellate.
Ankara è gemellata con le seguenti città:
</doc> 
<doc id="566" url="http://it.wikipedia.org/wiki/ARPANET">
ARPANET.
La "rete dell'agenzia dei progetti di ricerca avanzata" (Advanced Research Projects Agency Network, ARPANET) venne studiata e realizzata nel 1969 dal DARPA (Defence Avanced Research Project Agency) del Dipartimento della Difesa degli Stati Uniti.
Storia.
Nel 1958 il Governo degli Stati Uniti decise di creare un istituto di ricerca orientato al settore "Comando e Controllo" della Difesa.
L'istituto venne denominato ARPA (acronimo di Advanced Research Projects Agency) e il suo compito era ambizioso: cercare una soluzione alle problematiche legate alla sicurezza nella rete di comunicazioni militari.
Il progetto venne realizzato in piena Guerra fredda con la collaborazione di varie università americane, ma, contrariamente a ciò che si crede, non aveva lo scopo di costruire una rete di comunicazione militare in grado di resistere anche ad un attacco nucleare su vasta scala (questa idea deriva dagli studi che Paul Baran aveva iniziato nel 1959 alla RAND corporation sulle tecnologie di comunicazione sicura).
Per tutti gli anni Settanta ARPAnet continuò a svilupparsi in ambito universitario e governativo, ma dal 1974, con l'avvento dello standard di trasmissione IP - (Transmission Control Protocol / Internet Protocol), il progetto della rete prese ad essere denominato Internet.
È negli anni Ottanta, grazie all'avvento dei personal computer, che un primo grande impulso alla diffusione della rete al di fuori degli ambiti più istituzionali e accademici ebbe il suo successo dichiarato, rendendo di fatto potenzialmente collegabili centinaia di migliaia di utenti.
Nacque allora l'idea di rendere pubblico l'esercizio, dopo gli anni '80 (fino ad allora Internet era limitato all'uso istituzionale e militare): i membri della comunità scientifica iniziarono così a scambiarsi informazioni e dati, ma anche messaggi estemporanei.
Nacque in questo modo, spontaneamente, l'e-mail, la posta elettronica, e di seguito dunque i primi newsgroup.
Da Arpanet a Internet.
Nel 1983 ARPA esaurì il suo scopo: lo stato chiuse l'erogazione di fondi pubblici, la sezione militare si isolò, necessitando di segretezza assoluta a protezione delle proprie informazioni, e nacque perciò MILNET.
Con il passare del tempo, l'esercito si disinteressò sempre più del progetto (fino ad abbandonarlo nel 1990), che rimase sotto il pieno controllo delle università, diventando un utile strumento per scambiare le conoscenze scientifiche e per comunicare.
In seguito, nei primi anni Novanta, con i primi tentativi di sfruttamento commerciale, grazie a una serie di servizi da essa offerti, ebbe inizio il vero boom di Arpanet, nel frattempo rinominata Internet, e negli stessi anni nacque una nuova architettura capace di semplificare enormemente la navigazione: la World Wide Web.
ARPANET fu la prima rete a commutazione di pacchetto del mondo.
La commutazione di pacchetto, ora base dominante della tecnologia usata per il trasferimento di voce e dati in tutto il mondo, era un concetto nuovo e importante nelle telecomunicazioni.
Mediante questa tecnica, i messaggi e le informazioni vengono suddivisi in pacchetti di lunghezza fissa e ogni singolo pacchetto diventa un'unità a sé stante, capace di viaggiare sulla rete in modo completamente autonomo.
Non è importante che tutti i pacchetti che compongono un determinato messaggio rimangano uniti durante il percorso o arrivino nella sequenza giusta.
Le informazioni che essi convogliano al loro interno sono sufficienti per ricostruire, una volta arrivati a destinazione, l'esatto messaggio originale.
La sostanziale differenza con Internet è che quest'ultima si compone di migliaia di singole reti, ciascuna che raccoglie a sua volta un numero più o meno grande di host.
Il sistema di connessione può essere vario: fibra ottica per le grandi distanze, cavo coassiale e doppino telefonico, satellite, onde radio, raggi infrarossi.
Si tratta di un mondo in continua trasformazione, ma nel suo insieme lo spazio Internet è sempre disponibile e la sua esistenza non dipende dall'iniziativa di una singola azienda oppure di un singolo governo.
</doc> 
<doc id="568" url="http://it.wikipedia.org/wiki/Anime">
Anime.
è un neologismo con cui in Giappone, a partire dalla fine degli anni settanta, si indicano l'animazione ed i cartoni animati, fino ad allora chiamati o, mentre in Occidente viene comunemente utilizzato per indicare le opere di animazione di produzione giapponese.
Definizione.
Secondo un'accezione generica in Occidente si tende a definire anime come sinonimo di "cartone animato giapponese", sennonché una simile definizione, per quanto non sbagliata, non fornisce l'esatta idea della complessità e della varietà che caratterizzano questo medium.
Nonostante un ormai sorpassato luogo comune occidentale che riduce l'animazione giapponese ad un prodotto o rivolto ad un pubblico infantile o, al contrario, a carattere pornografico, confondendo in entrambi i casi una parte per il tutto, in realtà lanime è allo stesso tempo un prodotto di intrattenimento commerciale, un fenomeno culturale popolare di massa ed una forma d'arte tecnologica.
Esso è potenzialmente indirizzato ad ogni tipo di pubblico, dai bambini, agli adolescenti, agli adulti, fino ad arrivare ad una specializzazione del targeting sostanzialmente mutuata da quella esistente per i manga (fumetti giapponesi), con anime pensati per categorie socio-demografiche specifiche quali impiegati, casalinghe, studenti, e via dicendo.
Essi, pertanto, possono trattare soggetti, argomenti e generi molto diversi tra loro come amore, avventura, fantascienza, storie per bambini, letteratura, sport, fantasy, erotismo ed altro ancora.
Format.
Gli anime possono essere prodotti in diversi format: per la televisione come serie televisive, direttamente per il mercato home video come Original anime video (OAV), per il cinema come lungometraggi e, più di recente, per internet e la web TV come Original net animation (ONA).
In Giappone i format descritti vengono normalmente indicati rispettivamente come TV Anime (TVA), Original Video Anime (OVA), Movie e NET Anime (NETA).
Le origini.
Il principio della storia dell'animazione giapponese può farsi risalire già al periodo tra la fine del XVIII secolo, con la comparsa in Giappone dellutsushie (il teatro delle ombre), e l'inizio del XIX, quando alcuni pittori presero a riprodurre dettagliatamente sequenze di movimenti, come nel caso delle danze orientali disegnate da Katsushika Hokusai; tuttavia, i veri pionieri dell'animazione giapponese, colpiti dalle prime opere occidentali arrivate nel Sol Levante, furono il pittore Seitaro Kitayama, ed i vignettisti Oten Shimokawa e Jun'ichi Kōchi.
Basandosi su soggetti tradizionali, nel 1914 furono proprio loro ad iniziare a sperimentare, ognuno per conto proprio, delle tecniche di animazione rudimentali come, ad esempio, fotografare in sequenza disegni realizzati col gesso su una lavagna.
Nel 1917, a pochi mesi l'uno dall'altro, furono presentati diversi filmati d'animazione frutto della loro fatica, all'epoca chiamati.
Il primo a partire pare sia stato, nel 1916, Seitaro Kitayama con Saru Kani Gassen, prodotto dalla Nikkatsu, anche se ad essere proiettato per primo fu Imokawa Mukuzo Genkanban no Maki di Oten Shimokawa nel marzo del 1917, seguito a maggio dall'opera di Kitayama e a giugno da Hanawa Hekonai Meito no Maki di Jun'ichi Kōchi, che introdusse per la prima volta l'uso delle sfumature di grigio per le ombre.
Del 1918 è invece Momotaro, ancora di Kitayama, proiettato con successo anche in Francia.
Certamente da menzionare tra i pionieri pure Sanae Yamamoto, che nel 1925 realizzò il cortometraggio Ubasute yama, e Noburo Ofuji, autore nel 1927 di Kujira, realizzato con una tecnica innovativa che conferiva maggiore fluidità ai movimenti rispetto al passato, e primo senga eiga ad essere importato e distribuito in Europa.
In particolare, Ofuji utilizzò una carta semitrasparente (chiyogami) su cui disegnò le silhouette dei personaggi, con risultati di maggiore suggestione nelle trasparenze e nelle ombre.
Nel 1932 vide quindi la luce la prima produzione con il sonoro parlato, Chikara to Onna no Yo no Naka di Kenzo Masaoka, che tuttavia non reggeva ancora il confronto con le coeve produzioni americane.
Proprio negli anni trenta, tuttavia, la politica espansionistica e nazionalista del Governo giapponese prese ad imporre uno stretto controllo sull'industria cinematografica e, conseguentemente, anche la produzione di animazione, caratterizzata da una cronica carenza di fondi, venne incoraggiata e finanziata soprattutto come strumento di propaganda e valorizzazione della cultura nipponica.
E così il primo lungometraggio animato giapponese, Momotaro Umi no Shinpei di Mitsuyo Seo, venne prodotto nel 1943 con fondi della Marina Imperiale per raccontare la storia patriottica di Momotaro, che con il suo esercito di animali antropomorfi pone sotto assedio e conquista una base navale nemica in Nuova Guinea.
Complessivamente, tra il 1917 ed il 1945 furono realizzati almeno 400 filmati d'animazione, dei quali, tra terremoti, bombardamenti e censura governativa, è rimasto ben poco.
Il dopoguerra.
Finita la seconda guerra mondiale, la situazione dell'animazione giapponese mutò radicalmente, nel senso che la grave crisi economica conseguente rese molto difficile l'impegno di risorse nel settore.
Ci vollero diversi anni perché l'attività riprendesse in modo costante, e la produzione che segnò l'inizio vero e proprio della «nuova era dell'animazione nipponica» fu anche il primo lungometraggio animato a colori, nonché primo della neonata Toei Dōga: si tratta di Hakujaden di Taiji Yabushita (co-fondatore della Toei insieme a Sanae Yamamoto), realizzato nel 1958 e distribuito anche in Occidente (in Italia con il titolo "La leggenda del serpente bianco").
Ad esso seguirono numerosi altri lungometraggi, quasi tutti prodotti dalla Toei, tra i quali Shonen Sarutobi Sasuke nel 1959, Saiyuki di Osamu Tezuka nel 1960, Anju to Zushiomaru nello stesso anno, e Arabian nights - Sindbad no boken nel 1962, anch'essi distribuiti in Occidente.
Manga e televisione: nasce l'industria dellanime.
Tuttavia, l'industria dellanime moderna deve senza dubbio la sua nascita e la sua fortuna a due fattori determinanti: da un lato l'esistenza risalente in Giappone di un mercato dei fumetti (manga) estremamente fiorente e dinamico, dall'altro l'avvento della televisione negli anni sessanta.
Il 1° gennaio 1963, giorno della messa in onda del primo episodio della serie televisiva in bianco e nero Tetsuwan Atom (Astro Boy) di Osamu Tezuka, può, pertanto, essere senz'altro considerata la data di nascita dell'industria moderna del cartone animato giapponese: prodotta dalla Mushi Production, fondata dallo stesso Tezuka, e tratta dal suo omonimo manga, la serie riscuoterà un grande successo anche all'estero, e conterà alla fine ben 193 episodi, l'ultimo dei quali trasmesso in Giappone alla fine del 1966.
Primo anime televisivo, Tetsuwan Atom è, assieme al coevo Tetsujin 28-Go (Super Robot 28) tratto dal manga di Mitsuteru Yokoyama, anche il primo anime robotico, capostipite di un filone certamente tra i più rappresentativi dell'animazione giapponese, che conoscerà il suo apice negli anni settanta con le saghe dei super robot di Go Nagai ed il realismo inaugurato da Yoshiyuki Tomino.
Ulteriore e definitivo impulso alla neonata industria dell'animazione del Sol Levante venne poi ancora da Osamu Tezuka, che nel 1965 realizzò sempre con la Mushi anche la prima serie televisiva animata a colori, Jungle Taitei (Kimba il leone bianco), basata su un altro suo manga; da questa due anni dopo trasse il lungometraggio omonimo, molto più rifinito, che arrivò in Italia "camuffato" da produzione americana con il titolo "Leo il re della giungla", e con il quale vinse il Leone d'oro alla XIX Mostra del Cinema per Ragazzi di Venezia.
Anime boom.
Dalla metà degli anni sessanta in poi la scena dell'animazione giapponese conosce sostanzialmente una crescita continua, gli studi di produzione si moltiplicano, si affinano sempre più le tecniche, e le televisioni private, così come la televisione di Stato NHK aumentano progressivamente la loro domanda di serie animate.
Inoltre, sin dal principio e sempre più spesso, i personaggi degli anime vengono sfruttati a fini pubblicitari per i prodotti più disparati, garantendo così alle case di produzione entrate ulteriori, e comincia anche a prendere piede il finanziamento diretto delle serie da parte dei produttori di giocattoli, soprattutto nell'ambito del genere robotico, finalizzato al successivo merchandising di gadget e modellini.
Fino agli anni ottanta si parlerà dunque di vero e proprio anime boom, alimentato anche dalla diffusione dei videoregistratori e dalla conseguente esplosione del mercato home video, cui sarà destinato un apposito tipo di produzione, il cosiddetto Original Anime Video (OAV), nato ufficialmente nel 1983 con l'opera di fantascienza Dallos.
Nell'arco di oltre un trentennio, poi, la produzione, per venire incontro alle richieste di un pubblico sempre più vasto e variegato, si articolerà in una molteplicità di generi e sottogeneri, del tutto sconosciuta nel mondo dell'animazione televisiva occidentale, e ciò sia prelevando a piene mani dall'enorme serbatoio creativo dei manga e della cultura tradizionale giapponese, sia grazie all'emergere di autori originali che ne segneranno la storia, quali tra gli altri Isao Takahata, Hayao Miyazaki, Mamoru Oshii e Katsuhiro Ōtomo, il cui film kolossal Akira del 1988, in particolare, contribuirà in maniera determinante alla diffusione ed al successo degli anime in Occidente.
Dal dopoguerra alla metà degli anni novanta si stimava fossero state prodotte, tra serie TV, OAV e lungometraggi, complessivamente circa 3.000 opere ufficiali, di cui al 1990 ben 350 importate in Italia.
La Nuova Animazione Seriale.
A cavallo tra gli anni ottanta e novanta, tuttavia, se la produzione home video si consolida, l'animazione seriale televisiva conosce, invece, una vera e propria fase di stanca, anche per la prepotente crescita del mercato dei videogiochi da casa.
Ci vorranno quindi alcuni anni perché i creativi dell'animazione nipponica trovino un'efficace risposta alla crisi, individuata nella serie Shin Seiki Evangelion (Neon Genesis Evangelion) di Hideaki Anno, che nel 1995 ha imposto con successo i canoni della cosiddetta "Nuova Animazione Seriale" giapponese.
In quest'opera è, infatti, possibile riscontrare paradigmaticamente tutte quelle innovazioni che hanno consentito la rinascita tecnica ed artistica dellanime televisivo, ossia una maggiore autorialità, la concentrazione delle risorse in un minor numero di episodi (13 o al massimo 26), un'impostazione registica più vicina alla cinematografia dal vero, un drastico ridimensionamento del rapporto di dipendenza dai soggetti dei manga ed una maggiore libertà dai vincoli del merchandising.
È nell'ambito di questo rilancio che quindi emergono nuovi talenti e figure di riferimento quali, oltre al già citato Hideaki Anno, Satoshi Kon e Shinichirō Watanabe.
Industria e mercato attuali.
Si può dire che quello degli anime, grazie anche all'ulteriore crescita del mercato home video con l'avvento dei dvd ed alla competitività dei costi, sia quindi diventato un fenomeno internazionale, con un export in costante aumento, tanto che nel 2004 il 60% circa dell'animazione in circolazione in tutto il mondo era di produzione giapponese.
L'industria degli anime, il cui mercato annuale vale intorno ai 200 miliardi di yen (oltre 1 miliardo e mezzo di euro), conta circa 430 case di produzione in Giappone, di cui più della metà (264) ha sede nei quartieri centrali di Tokyo, con un indotto rilevantissimo.
Il costo di produzione di un episodio di 30 minuti per la TV si aggira mediamente attorno ai dieci milioni di yen (circa 80.000 euro) ma può scendere fino a cinque.
La Japan External Trade Organization nel 2004 JETRO White Paper on International Trade and Foreign Direct Investment indica l'industria dei contenuti, e l'animazione in particolare, quale rilevante fenomeno produttivo e come una «importante risorsa culturale e turistica» cruciale per la promozione dell'immagine del Giappone nel mondo (soft power) in vista della auspicata creazione, sotto la sua guida, di un'area di libero scambio in Estremo Oriente.
Riferimenti culturali.
Come accade per qualsiasi medium ovunque nel mondo, anche gli anime veicolano inevitabilmente la cultura dei loro autori e, nello specifico, quella giapponese, pur se nel quadro di una ormai tendenziale contaminazione delle fonti.
Vari e numerosi sono infatti negli anime i riferimenti ed i richiami ad elementi fondamentali del costume e della società nipponici, elementi che spesso offrono contributi determinanti del contenuto e dell'estetica, e che possono individuarsi, in via di estrema approssimazione, nelle tradizioni shintoista e buddhista, nel, in particolari relazioni o regole sociali, quali, ad esempio, il rapporto ed il, ma anche nel controverso dibattito sociale sul rapporto tra uomo, natura e tecnologia.
Non mancano, tuttavia, frequenti riferimenti espliciti ed impliciti anche alla cultura occidentale, come nel caso dei numerosi anime concepiti nell'ambito del Sekai Meisaku Gekijō (World Masterpiece Theater), una "etichetta" data a serie indipendenti l'una dall'altra, ma con in comune l'essere tratte in particolar modo da romanzi americani ed europei per ragazzi.
Shintoismo e buddhismo.
Lo shintoismo è la religione autoctona del Giappone, caratterizzata da una visione animistica della natura.
Lo è la via degli dei, la condotta che si armonizza con gli spiriti della natura e degli antenati, i, generalmente positivi, cui si contrappongono gli, demoni violenti.
Innumerevoli sono quindi i miti e le leggende tratti dalla tradizione shintoista, a cominciare da quelli raccolti nel Kojiki e nel Nihongi (testi risalenti al VIII secolo d.C.), che forniscono agli anime ben più di uno spunto per le storie che narrano.
In particolare, un tratto caratteristico dello shintoismo è proprio quello di combinare elementi fantastici e appartenenti a realtà situate oltre la normale soglia della percezione umana con l'ordinaria vita quotidiana, caratteristica che è facile riscontrare anche in moltissime opere animate giapponesi.
Ma a giocare spesso un ruolo nella trama è anche il buddhismo, in particolare lo.
A prescindere dalla frequente presenza nelle storie di un monaco, sia in chiave caricaturale che seria, la tradizione zen, per il suo approccio pragmatico e diretto alla realtà, poco incline alla costruzione di sistemi concettuali che pretendano di spiegarla, ben si presta per storie in cui i personaggi svolgono ruoli d'azione, significando gli anime pur sempre intrattenimento e spettacolarità.
Il bushidō.
Altro fattore che porta negli anime tradizioni, aneddoti e situazioni è senz'altro l'etica marziale riconducibile fondamentalmente a quel complesso codice di comportamento costituito dal bushi-dō, la via del nobile guerriero.
Le storie degli anime tendono in particolare ad unire gli aspetti del e del per fornire il giusto grado di spettacolarizzazione dei combattimenti, ma anche per rappresentare il percorso morale e formativo del protagonista.
Tuttavia, considerato che il bushidō è connotato dalla presenza di qualità morali guida, quali la giustizia, il senso del dovere, la lealtà, la compassione, l'onore, l'onestà ed il coraggio, è bene tener presente che esso fa da sfondo culturale non solo agli anime che in qualche modo siano incentrati sul combattimento, sul conflitto oppure direttamente ambientati nel Giappone feudale, ma anche a molte storie di vita ordinaria, vissute tra i banchi di scuola come tra le mura domestiche.
È infatti lo, il severo tirocinio praticato dal bushi (o budōka) per arrivare al dominio di sé ed all'autodisciplina, a caratterizzare il percorso e l'evoluzione dei protagonisti degli anime, spesso impegnati in imprese che mettono a dura prova le loro risorse interiori e che richiedono loro di superare le proprie paure e debolezze.
Talvolta, poi, il fine ultimo di tale percorso, passando per il controllo del, l'energia interiore, è addirittura l'acquisizione di una consapevolezza della vacuità della realtà che porti a rinunciare alle pretese dell'ego e ad apprezzare la caducità dell'esistenza materiale, così che nemmeno la morte sia più motivo di timore.
Tuttavia, prodromica a questa rinuncia è anche la ricerca e la definizione da parte dell'eroe della propria identità, in contrapposizione alla pretesa omologante della società.
Senpai e kōhai.
Il cammino del budōka, però, di regola non può avere inizio senza una guida, sia essa rappresentata da un genitore o da un poco importa, che indichi la via con il proprio comportamento.
Questo rapporto, nella società giapponese, è normalmente rappresentato dalla coppia senpai-kōhai, dove il primo è "colui che ha iniziato prima", ed il secondo "colui che ha iniziato dopo".
Tale relazione, che implica rispetto e devozione del kōhai verso il senpai, ma anche che questi sia effettivamente in grado di consigliarlo ed indirizzarlo nella vita, può individuarsi pressoché in ogni contesto sociale, dalla scuola al lavoro, dallo sport alla politica, ed inevitabilmente si riflette anche negli anime, dove spesso costituisce il rapporto principale tra i personaggi.
Il giri, ovvero il senso del dovere.
Per la mentalità giapponese, dunque, la vera forza consiste nel non curarsi della propria personale felicità allo scopo di perseguire un ideale ed adempiere un dovere.
Il giri è appunto il dovere di saldare un debito, che può essere nei confronti del proprio sovrano, dei genitori, degli antenati e finanche nei confronti del proprio nome, ma che nelle storie di molti anime arriva ad essere nei confronti del mondo intero, rispetto al quale il protagonista, superando spesso i propri sentimenti personali ed a dispetto dell'isolamento che la sua inevitabile diversità comporta, assume la responsabilità di salvatore fino all'estremo sacrificio di sé.
Ciò, tuttavia, in un'ottica assolutamente umana, in quanto la moralità è un concetto proprio dell'uomo, laddove l'universo è considerato dai giapponesi amorale ed indifferente.
Gli esempi negli anime di una tale impostazione culturale sono innumerevoli, ed i più facili da individuare si trovano certamente in quel ricchissimo filone robotico (mecha) fiorito negli anni settanta ed ottanta e che, seppur con sfumature diverse, si è perpetuato fino ad oggi.
Ma non solo, perché anche serie come Saint Seiya (I Cavalieri dello zodiaco) tratta dal manga di Masami Kurumada, per dirne un'altra tra le tante, ne costituiscono un chiaro derivato.
Uomo, natura e tecnologia.
Quanto detto a proposito della tradizione shintoista è utile per illustrare anche come la complessa discussione sul rapporto tra natura e tecnologia da lungo tempo in atto nella società giapponese (ma anche nel mondo tutto) si rifletta negli anime.
Se da un lato, infatti, la tecnologia viene talvolta rappresentata come positiva per l'uomo, laddove gli garantisce maggiore benessere e sviluppo, per non dire di quando lo salva da terribili minacce, d'altro canto essa, in altre opere, si trasforma nella peggiore sciagura, in quanto causa di devastazione ambientale o, addirittura, fautrice della distruzione totale.
Rispetto a questa ambivalenza esiste poi una posizione di sintesi, rinvenibile in quelle opere in cui questa duplice valenza positiva e negativa si manifesta contestualmente, con un risultato drammatico spesso paradossale: il danno causato dalla tecnologia solo attraverso di essa può essere riparato.
Anche qui gli esempi più immediati si incontrano nel genere mecha, specie per quanto riguarda la tecnologia nella sua valenza salvifica (si pensi alle opere di Go Nagai), mentre la sua stigmatizzazione, per le caratteristiche disarmoniche rispetto alla natura che le sono proprie, si ritrova sovente nell'opera di autori come Hayao Miyazaki e Tatsuo Yoshida.
Sotto altro profilo, il rapporto uomo-tecnologia, in particolare, costituisce anche il versante privilegiato attraverso il quale gli anime recepiscono e rielaborano la modernità, risultando in definitiva un connubio inscindibile di antico e di nuovo.
Pianificazione.
Il processo di produzione di un anime, ora come in passato, è preceduto da una fase di pianificazione, che può essere di due tipi: l'uno consiste nella scelta di un manga o di un romanzo da cui trarre la sceneggiatura e comporta una serie di negoziazioni tra autori, editori e produttori, l'altro vede un soggetto originale concepito dal regista, o da un altro autore, appositamente per la trasposizione in video.
Poiché, peraltro, difficilmente uno studio di medie dimensioni si imbarca in una produzione contando solo sui propri mezzi finanziari, spesso vengono coinvolti sponsor esterni, i quali rischiano i propri capitali più facilmente su soggetti già collaudati, come nel caso dei gensaku, piuttosto che al buio, come in un gen an.
Sceneggiatura e storyboard.
Scelto il soggetto, si procede quindi alla stesura della sceneggiatura, in base alla quale il regista, affiancato dal direttore di produzione, comincia a fornire le prime direttive al character designer, al e, ove necessario, al mecha designer per un primo abbozzo delle ambientazioni e dei personaggi.
Con il materiale grezzo così elaborato si passa alla realizzazione dello storyboard, una sorta di fumetto dellanime che funge da traccia base per tutto lo staff, fornendo già dettagli quali il numero di frame per scena, gli effetti visivi e gli sfondi necessari, le inquadrature, i movimenti di camera, la dinamica e la composizione delle scene (per la realizzazione di 26 minuti di storyboard sono necessarie normalmente circa tre settimane di lavoro).
Una volta definiti, sotto il coordinamento del regista, lo storyboard, il character design, il mecha design e gli sfondi, vengono poi realizzati i disegni preliminari che vanno a formare lanimatic, ossia una versione filmata dello storyboard necessaria per verificare sia i tempi ed il ritmo delle scene, sia – con l'aggiunta dei dialoghi e delle musiche in versione grezza – la coerenza di suoni e immagini.
Animazione.
Superato il vaglio del regista, dallanimatic si passa alla fase di realizzazione dell'animazione vera e propria gestita dal direttore dell'animazione, che comprende i cosiddetti keyframe, ossia le immagini che illustrano i momenti chiave dell'azione realizzate dagli animatori, e gli in-between, ossia quelle di passaggio da un keyframe all'altro realizzate dagli intercalatori.
Nell'animazione tradizionale tutti i disegni, all'infuori degli sfondi, vengono quindi trasposti su fogli di plastica trasparente (cel), dove vengono anche colorati, e poi sovrapposti in più strati sugli sfondi per comporre i frame da fotografare: ad ogni scatto/frame corrisponde la sostituzione di uno o più cel contenenti la variazione necessaria per rendere il movimento.
Questo procedimento è ripetuto per ogni scena.
Nel caso dell'animazione assistita dal computer (anche detta "animazione 2D"), invece, tutti i disegni (keyframe e in-between) vengono digitalizzati tramite scanner, colorati e ombreggiati al computer, sovrapposti agli sfondi, pure digitalizzati, ed animati impiegando software appositi con i quali i vari frame vengono composti e memorizzati in sequenza, anziché fotografati uno per uno, per poi essere fissati direttamente su pellicola, con un consistente risparmio di tempo ed abbassamento dei costi.
A partire dai primi anni duemila, circa il 95% degli anime prodotti ogni anno si avvale di processi di animazione digitalizzati, anche se la maggior parte dei disegni è tuttora realizzata a mano, con un impiego ancora marginale (seppure in crescita) delle tecniche di generazione digitale di immagini 3D e di computer animation.
Sonorizzazione.
Una volta completata l'animazione, ha luogo la sonorizzazione, consistente nel doppiaggio e nell'aggiunta della colonna sonora, costituita dagli effetti sonori, dalla musica di sottofondo (BGM) e dalle canzoni.
Per quanto riguarda il doppiaggio, è fondamentalmente il regista a scegliere i doppiatori nell'ambito di una vera e propria categoria di attori specializzati nel prestare la voce ai personaggi degli anime, detti seiyū, e che spesso interpretano anche le canzoni e le sigle, oggi sempre più assimilate al J-Pop.
Il direttore del suono si occupa, invece, della creazione degli effetti sonori, ormai realizzati quasi esclusivamente con generatori di suoni elettronici, quali sintetizzatori e campionatori.
La parte artisticamente più rilevante della sonorizzazione, però, è indubbiamente rappresentata dalla musica, cruciale per la riuscita complessiva dell'opera.
È per questo che in Giappone viene posta un'estrema cura nella composizione ed esecuzione delle musiche per anime, che alimentano un prospero mercato discografico e che vantano una tradizione di compositori eccellenti, quali in passato maestri come Shunsuke Kikuchi, Michiaki Watanabe e Takeo Watanabe, ovvero artisti contemporanei come Kenji Kawai, Yoko Kanno e Joe Hisaishi, solo per citarne alcuni.
Non è raro, peraltro, che a cimentarsi nella composizione di colonne sonore per anime siano anche musicisti già affermati al di fuori di questo settore, come nel caso di Ryuichi Sakamoto e Susumu Hirasawa.
Animazione limitata.
Circa la genesi e la peculiarità del linguaggio e dello stile degli anime – ammesso che oggi sia ancora possibile parlarne in termini generali data la loro varietà – può dirsi senz'altro che si sia fatta di necessità virtù.
La principale caratteristica di questo medium, ossia quella che taluni chiamano animazione limitata, trova infatti la propria ragion d'essere nell'iniziale necessità delle produzioni di sopperire alla cronica scarsità di risorse economiche.
Dai quindici disegni al secondo, tipici della media della Disney, i creatori delle prime serie animate giapponesi si videro costretti a scendere fino a cinque, risparmiando soprattutto nelle pose intermedie, con la conseguenza di un'animazione sicuramente meno fluida.
È proprio per ovviare a questo inconveniente, quindi, che si stabilì da subito uno stile narrativo assolutamente originale, fondato da un lato sul massimo sfruttamento delle tecniche di ripresa (in aperta violazione della regola d'oro di Norman McLaren secondo cui in animazione non si deve mai muovere il disegno, ma disegnare il movimento), e dall'altro sulla forza del soggetto.
La "rivoluzione" degli anime può pertanto riassumersi in tre capisaldi: enfatizzazione del movimento attraverso le tecniche di ripresa, storie avvincenti ed efficaci, enormi carichi di lavoro per gli staff, rispetto ai quali la fluidità disneiana smette quindi di essere una necessità narrativa, lasciando spazio ad un linguaggio del tutto nuovo e stimolante, in quanto spesso è l'immaginazione dello spettatore a dover completare le ellissi rappresentative.
Regia cinematografica.
Una delle innovazioni cruciali introdotte dagli anime è dunque quella delle tecniche di ripresa utilizzate per compensare l'animazione limitata, molto simili a quelle impiegate nella regia cinematografica.
Tra i movimenti di camera e gli effetti più usati si possono distinguere: il fix, ossia il fermo immagine; lo sliding, lo scorrimento del disegno attraverso l'inquadratura; lo zoom, in cui la cinepresa si avvicina o si allontana; il fairing, una tecnica basata sul posizionamento e la distanza relativa dei disegni per accelerare o rallentare il movimento di un elemento; il pan, quando la cinepresa effettua una panoramica orizzontale del frame; il tilt, quando la panoramica è verticale; il follow, simile al pan, con la cinepresa che segue l'azione, o un singolo elemento della stessa da ferma (follow pan) oppure ancora lo stesso elemento ma fianco a fianco (tracking); il fading, ossia la dissolvenza al nero o incrociata (spesso su un fotogramma fisso molto curato); il wipe, in cui l'immagine successiva spinge quella precedente fuori dall'inquadratura; lo split screen, in cui l'inquadratura viene suddivisa in più parti, ciascuna con una visuale diversa della stessa scena; il backlighting, in cui al frame viene aggiunto un cel nero tranne che per la parte che si vuole illuminare.
Dilatazione temporale.
Diverse delle tecniche di ripresa sopra illustrate (fix, fading, pan) risultano peraltro funzionali a quella che viene definita la dilatazione temporale degli anime.
Prendendo le mosse dal fatto che per la mentalità e la spiritualità giapponesi non ha molto senso parlare del tempo in termini cronometrici, di misura oggettiva, dato che esso non ha inizio né fine, si può affermare che ciò che conta è invece la qualità dell'istante, l'intensità con cui lo si vive.
Per questo negli anime ci si ritrova spesso dinnanzi a momenti "eterni", in cui il tempo della narrazione coincide con quello dell'emozione, così che quanto più questa è intensa tanto più l'attimo si estende, fino a porsi fuori dal tempo, in un fermo immagine, in una panoramica, in una dissolvenza.
Un rallentamento enfatico che può portare un combattimento, una partita o un incontro di pochi istanti a durare per più di un episodio, con uno scopo che certamente non è più quello di economizzare, quanto quello di aumentare la tensione e la partecipazione emotive, come nella migliore tradizione cinematografica, dall'espressionismo tedesco ad Ejzenštejn, fino al cinema di genere americano ed europeo, noir innanzitutto.
I segni degli anime.
Sempre in tema di linguaggio, non va trascurata la particolare simbologia grafica degli anime, in gran parte mutuata da quella dei manga.
Frequente è infatti il ricorso alle linee cinetiche per esaltare i movimenti, l'uso espressivo dei fondali per sottolineare lo stato d'animo dei personaggi, la resa iperbolica dei gesti per aumentare il pathos; ma anche tutta una serie di espedienti grafici tipici dei fumetti, spesso utilizzati in chiave comica, quali la goccia di sudore per significare imbarazzo o tensione, la bolla dal naso per indicare il sonno profondo, oppure l'improvvisa rappresentazione in stile super-deformed del personaggio.
Forse, però, il segno più caratteristico negli anime è dato dal modo di rappresentare gli occhi, spesso molto grandi o comunque preponderanti rispetto al resto del viso, la cui ragion d'essere, al di là di inconsistenti speculazioni, va ravvisata senz'altro nella maggiore resa espressiva.
Principali studi di animazione in attività.
I dati aziendali sono sincronizzati con quelli delle voci specifiche, dove sono indicate fonti e data di aggiornamento.
Generi e sottogeneri.
Gli anime, come detto, vengono catalogati in numerosi generi e sottogeneri, così come avviene per i manga, a seconda delle tematiche trattate e del pubblico cui sono destinati.
In base al criterio demografico (o "esterno"), in particolare, si distinguono, a prescindere dall'argomento trattato dal soggetto, le seguenti tipologie di massima: Evidentemente, poi, ciascun genere demografico privilegia determinati soggetti rispetto ad altri, per cui un anime che ad esempio tratti di fantascienza sarà più probabilmente uno shōnen che uno shōjo, e così via.
È quindi possibile individuare diverse categorie anche in base al soggetto, tuttavia questo tipo di distinzione può rivelarsi fuorviante, laddove spesso un anime può trattare al contempo tematiche differenti.
Ancora, una categorizzazione per soggetto che sia esaustiva ed univoca non è riscontrabile nella letteratura in materia, e comunque essa trova accreditamento spesso e volentieri più presso il pubblico che da parte degli autori.
Ad ogni modo, volendo procedere per completezza ad un'indicazione di massima delle varie categorie di anime individuate secondo un criterio tematico (o "interno"), nell'ambito dei generi demografici sopra detti si può distinguere tra i seguenti sottogeneri: La prima "invasione".
I primi anime ad arrivare in Italia sono stati alcuni lungometraggi distribuiti nei cinema tra il 1959 ed il 1975, tra i quali, oltre ai già citati Hakujaden, Saiyuki e Jungle taitei, Andersen monogatari del 1968, tradotto in Le meravigliose favole di Andersen, Taiyo no Ōji - Horusu no daiboken dello stesso anno, distribuito con il titolo La grande avventura del piccolo principe Valiant, e Nagagutsu o haita neko del 1969, edito con il titolo Il gatto con gli stivali.
Tuttavia la vera svolta nella diffusione degli anime in Italia si è avuta nella seconda metà degli anni settanta, con l'importazione di serie televisive da parte, inizialmente, della televisione di Stato.
Nel settembre 1977 la Rete 2 (oggi Raidue) diede infatti il via alla messa in onda di Vickie il vichingo (Chiisana Viking Vikke), il primo cartone animato giapponese trasmesso in Italia, seguito nel 1978 da Heidi (Alps no shōjo Heidi) e Atlas UFO Robot (UFO Robot Grendizer).
L'Italia è stato uno dei primi paesi occidentali ad importare anime, e soprattutto tra la fine degli anni settanta e l'inizio degli anni ottanta furono oltre un centinaio le serie acquistate (probabilmente come in nessun altro paese occidentale), sia ad opera della RAI-TV, sia delle emittenti private liberalizzate nel 1976 (in maggior misura le reti che poi sarebbero diventate Fininvest, ma anche altre realtà prettamente locali).
A partire però dalla metà degli anni ottanta, soprattutto a causa di una crescente campagna di demonizzazione degli anime operata da buona parte dell'opinione pubblica, la RAI iniziò ad importare sempre meno serie, e per oltre un decennio restò praticamente solo il gruppo Fininvest a proporre qualche novità.
Per lo più si trattava di serie indirizzate ad un pubblico di età più bassa (ma ciò non impediva censure), o di serie prevalentemente shōjo, mentre i pochi prodotti shōnen venivano dirottati sui circuiti di reti locali associati al gruppo (Italia 7, Odeon TV).
Le reti private locali, invece, si limitarono per anni a trasmettere repliche delle serie acquistate in precedenza, in quanto le sempre più elevate spese per l'acquisizione dei diritti e per il doppiaggio imponevano loro tabelle di marcia rallentate per l'importazione di nuove opere.
Second Impact.
Tali circostanze hanno determinato un grosso ritardo per quanto riguarda la distribuzione di nuovi anime in Italia (tanto nel mercato televisivo quanto su DVD o VHS), colmato soltanto in parte nel corso della seconda metà degli anni novanta grazie alla crescita del genere nel mercato home video, da taluni definita il «Second Impact» dell'animazione giapponese in Italia.
A partire dal 1999, tuttavia, reti nazionali come MTV Italia, ed in misura minore La7, hanno iniziato a trasmettere regolarmente animazione giapponese proprio grazie ad accordi stretti con i maggiori editori italiani di home video del settore, quali soprattutto Dynit, Panini Video e Shin Vision, all'epoca ancora attiva.
Specialmente la scelta editoriale di MTV ha contribuito in maniera notevole al citato Second Impact dell'animazione nipponica, favorendo l'ulteriore espansione del mercato e l'importazione di serie studiate in particolar modo per il suo pubblico di riferimento, vale a dire la fascia di età degli over 14.
Le sinergie messe in campo con gli editori di home video hanno, inoltre, consentito apprezzabili risparmi sull'acquisto dei diritti ed una qualità media degli adattamenti molto elevata.
Gli accordi tra MTV e le case editrici hanno anche favorito particolari trasmissioni a scopo promozionale, quali, nella notte tra il 12 ed il 13 dicembre 2000, la "maratona" Robothon, comprendente vari primi episodi di anime robotici (da cui il nome), e le due Anime week durante l'ultima settimana di settembre del 2005 e del 2006, in cui la trasmissione di anime in via promozionale costituiva buona parte della programmazione giornaliera della rete.
In tutti questi casi, oltre ad episodi regolarmente doppiati, ne sono stati trasmessi alcuni solo sottotitolati, principalmente in seconda serata.
Qualcosa di simile ha fatto anche Italia 1, del gruppo Mediaset, con le sue cosiddette Notti Manga, programmi promozionali andati in onda in fascia notturna tra il 1999 ed il 2001, in cui sono stati trasmessi in aggiunta alla programmazione standard pomeridiana alcuni anime editi dalla Yamato Video.
Negli ultimi anni anche internet è diventata un nuovo canale distributivo globale per gli anime, sia per iniziativa delle stesse case di produzione, che sempre più di frequente rilasciano le opere inizialmente come ONA per Web TV, sia ad opera di privati che le diffondono però in modo illecito.
Nell'ultimo caso si possono distinguere due tipologie: l'immissione in rete di copie di prodotti già rilasciati in Italia, ovvero di copie di prodotti inediti nel mercato italiano sottotitolati da gruppi amatoriali, cosiddetti fansub.
In quest'ultimo caso i gruppi in genere si impegnano a sospendere la distribuzione quando i diritti per quel determinato titolo vengono acquistati in patria e a non trarre lucro dall'attività, che rimane comunque illecita per la violazione del diritto d'autore.
La vexata quaestio della censura.
In Italia, a partire dalla metà degli anni ottanta, l'animazione giapponese ha però subito nei passaggi televisivi sulle reti nazionali (RAI e soprattutto Fininvest/Mediaset) una censura sistematica, operata attraverso adattamenti inadeguati, traduzioni superficiali dei copioni originali, giunti talvolta incompleti, tagli e modifiche arbitrarie.
A causa di un equivoco culturale di fondo, che in Italia e in Occidente vuole l'animazione rivolta sempre e solo ai bambini, molti anime destinati originariamente ad adulti o adolescenti sono stati infatti adattati forzatamente per una fascia di età infantile.
Il cambiamento di target ha così comportato una revisione, se non talvolta la riscrittura dei dialoghi, per edulcorarli e renderli fruibili da un pubblico molto più giovane, ed il taglio di sequenze o, più raramente, di intere puntate, ritenute non adatte ad una platea infantile.
Anche per questo l'associazione Moige (Movimento italiano genitori), come pure giornalisti e psicologi, hanno spesso criticato gli anime, rei di presentare contenuti ritenuti inadatti ai bambini.
I cultori dell'animazione nipponica si sono a loro volta organizzati in associazioni quali l'ADAM Italia, con l'obiettivo di tutelare l'integrità delle opere e restituirle al pubblico per cui erano state pensate originariamente.
In Giappone, come detto, l'animazione è infatti considerata, al pari della cinematografia, una forma d'espressione artistica che può veicolare contenuti d'ogni genere e tipo, destinati a fasce d'età differenziate.
A segnare una svolta hanno comunque molto contribuito le sopra cennate scelte editoriali di MTV, che effettua le sue trasmissioni di animazione giapponese in fasce orarie appropriate ed in versione identica all'edizione proposta per il mercato home video dagli editori italiani; nella maggior parte dei casi, quindi, la trasmissione è del tutto priva di censure (come avvenuto nel caso di 2), anche se per certi prodotti (ad esempio Golden Boy o gli OAV di Kenshin Samurai vagabondo) è stata scelta la doppia programmazione: censura delle scene ritenute inadatte nella trasmissione in prima serata, e versione integrale durante il passaggio in tardo orario.
In tema va anche segnalata la trasmissione notturna senza censure su Italia 1 della serie TV seinen Berserk nel 2001, e dei film Tokyo Godfathers e Cowboy Bebop, nel 2006.
Per quel che riguarda la RAI, invece, l'unico timido tentativo, oltre ad alcune serie del World Masterpiece Theater ed al film Akira messo in onda su Raitre, è stata la trasmissione integrale su Raidue di vari film ed OAV della saga di Dragon Ball nel 2000-2001.
Impatto culturale.
L'animazione giapponese ha avuto un significativo impatto sulla cultura dei giovani italiani nati dalla fine degli anni sessanta in avanti, la cui infanzia ne è stata caratterizzata.
In particolare, per la prima generazione di spettatori di anime, quella degli anni settanta, i personaggi delle serie giapponesi dell'epoca sono diventati un topos letterario, nonché un elemento di identificazione generazionale, permeando l'immaginario collettivo e la cultura popolare anche a livello di massa (si pensi ad esempio ai numerosi riferimenti all'animazione giapponese contenuti nei brani del cantautore Caparezza, o a gruppi musicali come i Meganoidi).
Su internet ciò ha dato luogo a punti di ritrovo virtuale molto partecipati, come il newsgroup it.arti.cartoni, mentre proliferano una miriade di siti web amatoriali dedicati all'animazione giapponese, così come veri e propri quotidiani e riviste periodiche elettronici (webzine), quali AnimeClick e l'ormai inattiva Wangazine.
Anche in ambito scientifico si moltiplicano testi e saggi, spesso scritti proprio da ricercatori e studiosi di quella generazione, che trattano di anime e manga riscoprendoli e rivalutandoli come fenomeno culturale e sociologico.
A tanto ha contribuito anche un fenomeno prettamente italiano, quello delle sigle televisive degli anime: ritenendo gli originali cantati in giapponese inadatti ai bambini italiani, sin dalla fine degli anni settanta essi vennero molto spesso sostituiti da brani appositamente realizzati in lingua italiana, spesso scritti da musicisti come Vince Tempera o I cavalieri del re.
Successivamente, le sigle dei cartoni animati divennero un fenomeno discografico di rilievo, particolarmente tramite l'attività di Cristina D'Avena a cui la Fininvest/Mediaset ha affidato quasi tutte le sigle degli anime trasmessi a cavallo tra gli anni ottanta e novanta, spesso anche sostituendo le vecchie sigle italiane con delle nuove.
A partire dalla seconda metà degli anni novanta, si è sviluppato un rilevante fenomeno di revival di questo genere di brani, prima on line, tramite il Progetto Prometeo, e poi anche in televisione ed in radio; si sono inoltre affermati gruppi musicali specializzati nel riproporre o parodiare questi brani, come gli Amici di Roland e i Gem Boy.
Asia.
Gli anime hanno avuto nel tempo una diffusione planetaria.
Al di là del Giappone, in Asia l'animazione nipponica è molto popolare anche in paesi come Taiwan, la Corea del Sud e nel sud-est, dove, ad esempio, la serie per bambini Doraemon ha avuto grande successo in Thailandia e nelle Filippine all'inizio degli anni novanta, così come in seguito quella dei Pokémon.
Meno diffusi, invece, nelle televisioni del Medio Oriente, anche se serie come UFO Robo Grendizer nell'edizione araba hanno avuto anche lì largo seguito.
Stati Uniti d'America.
Il primo anime trasmesso negli U.S.A.
fu la serie Astro Boy (Tetsuwan Atom) sulla rete NBC tra il 1963 ed il 1964, praticamente in contemporanea con il Giappone.
Da allora le importazioni sono state costanti, pur se non massicce fino all'inizio degli anni novanta.
Negli anni ottanta molte serie classiche furono comunque trasmesse da varie TV, anche se frequentemente rimontate ed adattate nei dialoghi e nella trama ai gusti del pubblico nordamericano, come nel caso di Tranzor Z (Mazinger Z), Battle of the Planets (Kagaku ninja tai Gatchaman) e Star Blazers, o in quelli più eclatanti di Force Five e Robotech.
La prima consiste in una lunga serie risultante dalla fusione di cinque distinti anime (Daiku Maryū Gaiking, Wakusei Robo Danguard Ace, Starzinger SF Saiyuki, Getter Robo G e UFO Robo Grendizer), per un totale di 130 episodi (26 di ciascuna serie); la seconda è parimenti una serie ricavata montando insieme tre diverse serie originali (Chōjikū Yōsai Macross, Kiko Soseiki Mospeada e Chōjikū Kidan Southern Cross) per un totale di 85 episodi.
In seguito, anche sull'onda del successo del film Akira nelle sale cinematografiche americane, nei primi anni novanta cominciò a svilupparsi una maggiore attenzione al fenomeno, sia da parte delle TV che degli operatori del settore home video, tanto che negli ultimi dieci anni il mercato U.S.A.
degli anime è cresciuto enormemente.
Il grande successo di pubblico ottenuto dalle varie saghe di Gundam e dai Pokémon, il primo posto nella classifica Billboard raggiunto dal film Ghost in the Shell nel 1998, e la sempre maggiore popolarità delle opere dello Studio Ghibli hanno portato il mercato americano degli anime ad essere il secondo mercato nazionale dietro quello nipponico, con 38 serie trasmesse e 500 nuovi dvd usciti nel 2007, ed un valore del solo settore home video stimato in 400 milioni di dollari nel 2006, anche se in flessione.
Europa.
Uguale se non maggiore diffusione televisiva gli anime hanno avuto in Europa: a parte l'Italia, di cui si è detto, anche Spagna e Francia hanno infatti subito a cavallo tra gli anni settanta ed ottanta una "pacifica invasione".
In effetti, in Francia i primi anime furono trasmessi già nel 1974, con le serie Le Prince Saphir (Ribon no kishi) e Le Roi Leo (Jungle Taitei), ma l'importazione massiccia iniziò solo dopo il successo della serie Goldorák (UFO Robo Grendizer), trasmessa nel 1978.
In Spagna al principio degli anni ottanta andarono in onda serie come Mazinger Z, El Vengador (Kotetsu Jeeg), Capitán Harlock, Star Blazers e poi Robotech, anche se fu il successivo arrivo de Los Caballeros del Zodiaco (Saint Seya) e di Dragon Ball a decretare l'esplosione del fenomeno anche lì.
In entrambi questi paesi, tuttavia, similmente a quanto accaduto in Italia, gli anime hanno suscitato forti polemiche, subendo spesso anche qui interruzioni e censure.
In Germania, invece, dove non vi è stata una serie di particolare successo a fare da traino, la programmazione televisiva degli anime è un fenomeno piuttosto recente.
Le prime poche serie trasmesse nell'allora Germania Ovest, da Speed Racer (Mach Go!
Go!
Go!
) nel 1971 a Captain Future (Captain Fuchā) nel 1980, non ebbero grande riscontro, anche perché talvolta accusate di essere troppo violente ed inadatte ai bambini; solo con la successiva trasmissione di serie come Lady Oscar (Versailles no bara) e le sportive Kickers (Ganbare!
Kickers) e Mila Superstar (Attack No.
1) a metà degli anni novanta l'animazione giapponese ha trovato maggior spazio nella programmazione delle TV tedesche.
Diversa è la situazione nel Regno Unito, dove in passato l'animazione nipponica non ha praticamente mai trovato spazio nei palinsesti televisivi, ma dove il mercato home video degli anime ha preso piede già dalla fine degli anni ottanta, con il record di vendite delle VHS del film Akira e la nascita della Manga Video, a differenza di Italia e Francia dove ciò è avvenuto solo nella seconda metà degli anni novanta.
Il recente successo internazionale riscosso dai lungometraggi di Hayao Miyazaki e dello Studio Ghibli ha poi aperto le porte all'animazione giapponese anche in paesi come la Finlandia e la Polonia, mentre nell'aprile 2007 in Romania, Ungheria e Repubblica Ceca c'è stato il lancio europeo di Animax, il canale satellitare tematico a pagamento della Sony Pictures Entertainment che trasmette anime 24 ore su 24, diffuso poi anche in Germania.
America Latina.
La penetrazione degli anime in America Latina ha riguardato soprattutto paesi come il Messico, il Cile e l'Argentina.
In particolare, i primi anime trasmessi in Messico, principale importatore latinoamericano, sono stati sul finire degli anni settanta Heidi, Meteoro (Mach Go!
Go!
Go!
), Mazinger Z, Candy Candy, Kimba (Jungle Taitei) e lAbeja Maya (Mitsubachi Maya no Boken), con una presenza costante nel tempo dell'animazione giapponese nei palinsesti delle TV locali.
Dal Messico le stesse serie hanno avuto quindi diffusione in Venezuela e in Perù, ma soprattutto in Cile, sulle cui TV gli anime sono arrivati all'inizio degli anni ottanta, e poi in Argentina dove l'animazione nipponica, dopo le isolate apparizioni sui teleschermi di Mazinger Z nel 1981 e Robotech nella seconda metà degli anni ottanta, ha avuto maggior diffusione a partire dagli anni novanta.
A riprova della popolarità raggiunta dagli anime in America Latina sta anche la diffusione su tutto il territorio del citato canale satellitare tematico della Sony Animax.
Africa.
La diffusione degli anime in Africa è storia recente.
Eccezion fatta per l'edizione araba di UFO Robo Grendizer cui si è fatto cenno, trasmessa con successo anche in Egitto al principio degli anni ottanta, l'animazione giapponese ha trovato spazio e mercato nel continente africano solo a partire dagli anni duemila, in particolare in Sud Africa.
Nel 2007, tuttavia, la Sony ha lanciato il suo canale satellitare Animax anche in diversi stati africani, tra i quali, oltre al Sud Africa, Namibia, Kenya, Botswana, Zambia, Mozambico, Lesotho e Zimbabwe.
Australia.
Negli ultimi dieci anni anche l'Australia è diventata un grande importatore di animazione giapponese, come testimoniato dall'intensa attività dell'editore di home video Madman Entertainment, nonché dalla diffusione anche qui del canale tematico della Sony Animax sulla TV mobile.
</doc> 
<doc id="570" url="http://it.wikipedia.org/wiki/Apteryx_australis_lawryi">
Apteryx australis lawryi.
Distribuzione.
Vedi Apteryx australis per altre informazioni generali sulla specie.
</doc> 
<doc id="573" url="http://it.wikipedia.org/wiki/Autunno">
Autunno.
L'autunno è una delle quattro stagioni dell'anno.
Si distinguono quello astronomico e quello meteorologico.
Autunno astronomico.
L'autunno astronomico nell'emisfero boreale ha inizio il giorno dell'equinozio d'autunno, il 22 o 23 settembre, e termina il giorno del solstizio d'inverno, il 21 o 22 dicembre.
Avvicinandoci a questo periodo la parte illuminata e le ore di luce diminuiscono.
Il 23 settembre i raggi del sole sono perpendicolari all'equatore e il circolo d'illuminazione passa per i poli.
Autunno meteorologico.
L'autunno meteorologico inizia invece il 1 settembre e termina il 30 novembre.
Viene quindi considerata come la stagione comprendente i tre mesi di settembre, ottobre e novembre nell'emisfero Nord, o quella comprendente i mesi di marzo, aprile e maggio nell'emisfero Sud.
L'autunno nell'arte.
L'autunno è una stagione che ha sempre ispirato i poeti che hanno sempre scritto poesie sull'autunno belle ed emozionanti.
</doc> 
<doc id="574" url="http://it.wikipedia.org/wiki/Andrew_Stuart_Tanenbaum">
Andrew Stuart Tanenbaum.
Autore di alcuni dei più famosi libri di informatica, spesso usati come testo per studenti universitari come: Autore anche di parecchi progetti informatici molto importanti per la tecnologia informatica moderna.
Tanenbaum è diventato noto ad un più ampio pubblico anche per una discussione pubblica avvenuta tra lui e l'allora sconosciuto Linus Torvalds sui vantaggi e svantaggi dei Microkernel e i sistemi monolitici, svoltasi dal 29 gennaio 1992.
</doc> 
<doc id="576" url="http://it.wikipedia.org/wiki/AABI">
AABI.
AABI è un acronimo che ha diversi significati:
</doc> 
<doc id="577" url="http://it.wikipedia.org/wiki/AABP">
AABP.
AABP è un acronimo che ha diversi significati:
</doc> 
<doc id="587" url="http://it.wikipedia.org/wiki/Amnesty_International">
Amnesty International.
Amnesty International è un'organizzazione non governativa sovranazionale impegnata nella difesa dei diritti umani.
Lo scopo di Amnesty International è quello di promuovere, in maniera indipendente e imparziale, il rispetto dei diritti umani sanciti nella Dichiarazione Universale dei Diritti dell'Uomo e quello di prevenirne specifici abusi.
Fondata nel 1961 dall'avvocato inglese Peter Benenson, l'organizzazione conta oggi oltre due milioni di sostenitori, provenienti da 140 nazioni.
Il suo simbolo è una candela nel filo spinato.
Nel 1977 è stata insignita del Premio Nobel per la pace.
Nel 1978 è stata insignita del Premio delle Nazioni Unite per i diritti umani.
Visione e missione di Amnesty International.
La visione di Amnesty International è quella di un mondo in cui ad ogni persona sono riconosciuti tutti i diritti umani sanciti dalla Dichiarazione universale dei diritti dell'uomo e da altri atti sulla protezione internazionale dei diritti umani.
Nel perseguimento di questa visione, la missione di Amnesty International è quella di svolgere ricerche e azioni per prevenire e far cessare gravi abusi dei diritti all'integrità fisica e mentale, alla libertà di coscienza e di espressione e alla libertà dalla discriminazione, nell'ambito della propria opera di promozione di tutti i diritti umani.Inoltre Amnesty International fa parte degli ONG (organizzazioni non governative), organizzazioni private tra cui la stessa Amnesty International, Emergency e molti altri.
Valori fondamentali.
Amnesty International costituisce una comunità globale di difensori dei diritti umani che si riconosce nei principi della solidarietà internazionale, di un'azione efficace in favore delle singole vittime, della copertura globale, dell'universalità e indivisibilità dei diritti umani, dell'imparzialità e indipendenza, della democrazia e del rispetto reciproco.
Metodi.
Amnesty International si rivolge a governi, organizzazioni intergovernative, gruppi politici armati, imprese ed altri settori non statali.
Amnesty International si propone di accertare abusi dei diritti umani con accuratezza, tempestività e continuità nel tempo.
L'organizzazione svolge ricerche sistematiche e imparziali su singoli casi di violazione e su violazioni generalizzate dei diritti umani.
Le conclusioni sono rese pubbliche e i soci, i sostenitori e lo staff di Amnesty International mobilitano la pressione dell'opinione pubblica sui governi e su altri soggetti allo scopo di porre fine a questi abusi.
In aggiunta al suo lavoro su specifici abusi dei diritti umani, Amnesty International chiede a tutti i governi di rispettare la sovranità della legge e di ratificare ed attuare gli atti sulla protezione internazionale dei diritti umani; svolge un'ampia gamma di attività nel campo dell'educazione ai diritti umani; incoraggia le organizzazioni intergovernative, i singoli individui e gli organi della società a sostenere e rispettare i diritti umani.
I soci.
Amnesty International è un movimento con un'ampia base di soci attivi.
Ci sono circa due milioni di persone che condividono una stessa concezione dei diritti umani, che sono determinate nel fare pressione sui governi per fermare gli abusi ovunque accadano e che sono pronte a lavorare per questo risultato.
Questi soci attivi sono presenti in tutto il mondo e hanno la possibilità di agire rapidamente ed efficacemente sin dal momento in cui ad Amnesty International perviene notizia di abusi che rientrano nel suo mandato.
Questi individui non mettono necessariamente a disposizione del movimento delle speciali abilità o conoscenze.
Donano un po' del loro tempo e delle loro risorse personali ed, in particolare, donano il loro lavoro, la loro energia e creatività.
Queste persone lottano per i diritti umani in modi diversi.
I soci iscritti all'organizzazione si abbonano alle sue pubblicazioni, si uniscono ai gruppi e partecipano alle campagne.
I donatori sostengono questo lavoro con i contributi finanziari.
I membri dello staff contribuiscono con la loro professionalità.
Molte persone che non sono né soci né sostenitori, né appartengono allo staff, assistono il movimento in vari modi: dalla semplice firma di una petizione di Amnesty International ad un tavolino di informazione, ad un intervento in Parlamento sui diritti umani.
I soci attivi di Amnesty International vengono da culture molto diverse e si trovano in quasi tutti i paesi del mondo.
Molti contribuiscono alle campagne di Amnesty International lavorando individualmente.
Scrivono i testi degli appelli, particolarmente nei casi di azioni urgenti, dove la tempestività della risposta è cruciale.
Donano soldi e materiale ad Amnesty International.
Trasmettono il messaggio di Amnesty International sui diritti umani ai propri rappresentanti politici, ai media ed ai notiziari locali.
I gruppi.
Il nucleo di base di Amnesty International è rappresentato dal gruppo locale.
In Italia vi sono circa 200 gruppi formati in media da una decina di soci e presenti in tutte le regioni.
Esistono inoltre oltre trenta "gruppi giovani" ovvero formati da soci in età scolare o universitaria.
Ogni gruppo Amnesty riceve periodicamente delle azioni dai coordinamenti nazionali e dal segretariato internazionale, con il compito di coinvolgere la popolazione del proprio territorio di competenza su tali tematiche generali o casi specifici.
La trasformazione delle informazioni raccolte in effettiva pressione verso i governi violatori passa proprio attraverso un capillare coinvolgimento dell'opinione pubblica sul territorio.
Coordinati su base regionale, i gruppi Amnesty, che provvedono tra l'altro ad attività di raccolta fondi e di addestramento dei nuovi soci, rappresentano quindi a tutti gli effetti il movimento sul territorio.
La maniera più semplice per iniziare a lavorare con Amnesty è proprio quella di contattare il gruppo più vicino.
La sezione italiana.
La sezione italiana, nata intorno alla metà degli anni settanta ed oggi in forte crescita, annovera più di 80.000 iscritti.
I soci attivi operano in strutture nazionali, regionali e in circa 200 gruppi locali.
Le sezioni nazionali hanno il compito di parlare e di coordinare il lavoro degli iscritti e dei sostenitori di Amnesty International nel proprio paese.
Oltre a ciò, intraprendono azioni di sensibilizzazione, promozione, educazione ai diritti umani, campaigning, lobby nei confronti delle istituzioni e raccolta fondi.
Alle sezioni nazionali può essere richiesto dal Segretariato Internazionale lo svolgimento di campagne a tema o su paesi con relativa sensibilizzazione dell'opinione pubblica.
Lo staff nazionale.
Gli uffici nazionali della sezione italiana hanno sede a Roma.
Vi lavorano oltre venti persone (lo 'staff') che svolgono importanti funzioni di coordinamento e organizzazione delle attività.
Sotto la direzione del Comitato Direttivo, eletto ogni due anni dall'Assemblea dei soci, lo staff nazionale cura la gestione dell'archivio soci, l'organizzazione delle campagne, i rapporti con la stampa, le iniziative nazionali di raccolta fondi, la produzione di materiale promozionale, le attività editoriali dell'associazione ecc.
I coordinamenti nazionali.
A livello nazionale il lavoro sui vari paesi viene organizzato da strutture di volontari specializzati su determinate aree geografiche o temi (per esempio il Nord America, l'Africa Meridionale, la pena di morte, il commercio di armi…).
Ai coordinamenti fanno riferimento i gruppi nel loro lavoro quotidiano.
I coordinatori acquisiscono negli anni conoscenze e competenze approfondite sui paesi o sui temi di cui si occupano, svolgono un importante ruolo di collegamento con i ricercatori del Segretariato Internazionale e possono rappresentare l'associazione in incontri ufficiali con le istituzioni italiane o con le rappresentanze diplomatiche in Italia.
Le circoscrizioni.
A livello regionale operano le circoscrizioni, presenti ormai in quasi tutto il territorio italiano, che hanno il compito di raccordare l'attività dei gruppi locali con le linee strategiche d'azione formulate dal Comitato Direttivo e dal Consiglio delle Circoscrizioni.
I loro responsabili sono eletti ogni due anni dalle stesse circoscrizioni e dai gruppi locali che le compongono: anche in questo caso, si tratta di incarichi di volontariato.
Il Segretariato Internazionale.
Le azioni intraprese da Amnesty International si basano su informazioni raccolte e vagliate dallo staff del Segretariato Internazionale del movimento.
Con sede a Londra, ne fanno parte circa 300 ricercatori provenienti da oltre 50 paesi.
Ripartiti in "programmi" tematici o geografici, i ricercatori provvedono alla valutazione delle informazioni che ricevono sulle violazioni dei diritti umani e all'elaborazione di azioni adeguate per contrastarle a breve, medio e lungo termine.
I ricercatori svolgono tra l'altro periodicamente visite nei paesi per verificare le informazioni, assistere a processi, incontrare i rappresentanti dei governi.
Inoltre una parte dello staff provvede a seguire lo sviluppo del movimento in paesi in cui non ci sono ancora sezioni nazionali stabili.
Ogni anno il Segretariato Internazionale svolge numerose decine di missioni in vari paesi, con l'obiettivo di svolgere ricerca su specifiche violazioni di diritti umani, fornire assistenza a prigionieri durante procedimenti legali, avere colloqui con i governi concernenti la situazione dei diritti umani e le preoccupazioni di Amnesty nelle varie regioni, partecipare a riunioni intergovernative ecc...
Le Sezioni Nazionali partecipano alle campagne su singoli paesi o regioni o su temi che il Segretariato Internazionale ritiene in quel momento necessarie.
Ai gruppi locali di Amnesty vengono invece affidati continuativamente e direttamente casi di singoli o più prigionieri di coscienza, di condannati a morte o di persone "scomparse" sui cui casi collaborare ad una investigazione assieme ai ricercatori del segretariato o per i quali chiedere il rilascio, il termine delle torture o la non applicazione della condanna a morte.
Amnesty International segue al proprio interno rigorose procedure per garantire una assoluta imparzialità e di conseguenza l'autorevolezza del proprio lavoro.
Ogni Sezione Nazionale invia i suoi rappresentanti all'incontro biennale del Consiglio Internazionale, il massimo organismo del movimento.
Il Segretario Generale di Amnesty invece è responsabile sotto la direzione di un Comitato Esecutivo, eletto ogni due anni dal Consiglio Internazionale, della conduzione quotidiana degli affari generali del movimento ed è primo portavoce di Amnesty in tutto il mondo.
L'attuale Segretaria Generale di Amnesty International è Irene Khan.
</doc> 
<doc id="588" url="http://it.wikipedia.org/wiki/Anno_tropico">
Anno tropico.
L'anno tropico (dal greco tropos, rotazione) o anno solare, è la durata intercorrente fra due passaggi successivi del Sole allo Zenit di uno stesso tropico, cioè fra due solstizi od equinozi dello stesso nome.
Sull'anno tropico è fondato il nostro calendario.
È in sostanza il ciclo delle stagioni, o il tempo impiegato dal Sole per tornare nella stessa posizione, vista dalla Terra, lungo l'eclittica, che ha come punto zero il punto vernale.
L'anno tropico non è perfettamente costante: Per questi motivi è stato definito un anno tropico medio, pari a 365,2422 giorni SI (365 giorni, 5 ore, 48 minuti e 46 secondi).
Per dare l'ordine di grandezza delle variazioni, l'anno tropico misurato a partire dal punto vernale è lungo 365,2424 giorni SI (circa 17 secondi in più); quest'ultima valutazione è spesso usata per la redazione dei calendari solari.
Tuttavia, l'anno tropico è per definizione quello medio, definito sopra.
Alla data 1° gennaio 2000 ore 12:00 (Tempo Terrestre), l'anno tropico medio era pari a 365,242189670 giorni SI.
Cambi nella velocità della precessione, nell'orbita della Terra e nella sua rotazione, portano ad una variazione della lunghezza dell'anno tropico; tale variazione è di circa 5ms/anno.
Più precisamente, l'anticipo viene espresso da una polinomiale, il cui termine lineare è dato da: Δt = -6.162 10-8 * y dove y sono gli anni giuliani a partire dal 2000.
Anche se tale termine può sembrare piccolo, diventa determinante nella misura di eventi come vengono osservati dalla Terra (p.es.
nel caso di un'eclissi).
Approfondimenti.
Come anticipato, la lunghezza effettiva dell'anno tropico dipende dal punto di partenza scelto.
Infatti, mentre la precessione degli equinozi è praticamente costante, non è così la velocità apparente del Sole durante l'anno: quando la Terra è vicina al perielio (al momento ciò avviene attorno al 2 gennaio), si muove più velocemente della media; quindi il tempo impiegato per coprire una certa distanza angolare è in proporzione breve, perciò l'anno tropico misurato su questo punto sarà più lungo della media.
Al contrario, se si considera un punto vicino all'afelio, la Terra (e quindi il Sole, visto dalla Terra) si muove più lentamente, quindi il tempo impiegato per coprire la stessa distanza angolare di prima è più lungo: l'anno tropico per questo punto è più breve.
Per i punti di equinozio l'anno tropico è più vicino al valore medio indicato prima.
Poiché la linea degli equinozi compie un giro completo rispetto al perielio in circa 21000 anni, la durata dell'anno tropico rispetto ad un punto dell'eclittica oscilla con tale periodo attorno al valore medio.
Le seguenti formule riportano la durata dell'anno tropico per i punti principali dell'eclittica (il risultato è in giorni; mentre y è il numero di anni a partire dal 2000): Effetti sul calendario.
Il punto di riferimento per alcuni calendari è stata spesso la data della Pasqua, normalmente identificata come la prima domenica dopo la prima luna piena dopo l'equinozio di primavera, previsto per il 21 marzo.
Era quindi obiettivo di ogni proposta di calendario il mantenere la data dell'equinozio il più vicino possibile al 21 marzo.
Per questo motivo, l'anno del calendario doveva essere sincronizzato con l'anno tropico, misurato come l'intervallo tra due equinozi di primavera.
Da circa il 1000 a.C., l'anno tropico (in giorni SI) è, come si è visto, diventato più corto dell'intervallo tra gli equinozi (misurato in giorni normali).
La lunghezza dell'anno del nostro Calendario Gregoriano è in media 365 + 97/400 = 365,2425 giorni.
Sebbene sia vicino a quanto richiesto, è leggermente più lungo.
In più, i calcoli mostrano che la distanza tra due equinozi è rimasta tra 365,2423 e 365,2424 giorni di calendario per gli ultimi 4 millenni e tale resterà per alcuni altri millenni.
Questo è dovuto alla fortuita cancellazione reciproca di molti effetti agenti sulla misura dell'anno tropico.
</doc> 
<doc id="591" url="http://it.wikipedia.org/wiki/Armata_Rossa">
Armata Rossa.
L'Armata Rossa è il nome dato alle forze armate dell'Unione Sovietica dopo la disintegrazione delle forze zariste nel 1917.
L'aggettivo «Rossa» fa riferimento al colore tradizionale del movimento socialista e comunista.
L'Armata Rossa dei lavoratori e dei contadini ufficialmente denominata (in Russo: Рабоче-Крестьянская Красная Армия - Raboče-Krest'janskaja Krasnaja Armija) fu fondata su decreto del Consiglio dei Commissari del Popolo nel 1918 e divenne l'armata dell'URSS al momento della fondazione dello stato stesso, nel 1922.
Lev Trotsky, il commissario per la guerra dell'Unione Sovietica dal 1918 al 1924 è spesso considerato come il suo fondatore.
Al suo massimo, durante la seconda guerra mondiale, l'Armata Rossa contava 11 milioni di uomini tra ufficiali e soldati.
Dopo la vittoria sulla Germania Nazista il numero fu ridotto a circa 3 milioni.
Nel 1946 la denominazione Armata Rossa, venne modificato in Armata Sovietica, tuttavia in occidente il termine Rossa restò nell'uso comune.
Storia.
Come in parte già citato, il Consiglio dei Commissari del Popolo decretò la fondazione dell'Armata Rossa, il 15 gennaio 1918 (calendario Giuliano).
Il 23 gennaio 1918 (calendario gregoriano) sancisce il giorno in cui a Mosca e a Pietrogrado vi fu il reclutamento di massa di persone che si arruolarono nell'Armata Rossa e fu anche il giorno del primo combattimento contro gli invasori imperiali tedeschi.
Questo giorno diventò poi festa nazionale, celebrato come Giorno dell'Armata Rossa in tutta l'URSS ed ancor festeggiato attualmente come Giorno dei Difensori della Madrepatria.
Inizialmente l'Armata Rossa, funzionava come una formazione volontaria, senza gradi e mostrine, e gli ufficiali venivano scelti tramite elezioni democratiche; tuttavia un decreto emanato il 29 maggio del 1918, prevedette l'introduzione del servizio militare obbligatorio, per gli uomini dai 18 ai 40 anni.
Per sostenere il reclutamento di massa, vennero formati Comissariati Militari Regionali военный комиссариат, военкомат (voenkomat), che ancora esistono nella Russia attuale, con lo stesso nome e con la stessa funzione (da non confondere con i comissariati politici).
Dopo che il Generale Aleksei Brusilov offrì le proprie conoscenze professionali, all'Armata Rossa, nel 1918, venne permesso l'arruolamento di ufficiali che avevano militato nella vecchia armata dell'Impero Russo; le autorità bolsceviche instituirono così, una commissione speciale, sotto la supervisione di Lev Glezarov (Лев Маркович Глезаров), la quale, all'agosto 1920, aveva già reclutato circa 315.000 ex-ufficiali.
Molti di essi occuparono il ruolo di consiglieri militari (voyenspets: "военспец" per "военный специалист", "specialisti militari").
Di fatto un numero consistente di uomini militari imperiali, e in particolare un membro del Consiglio Militare Supremo, Mikhail Bonch-Bruevich, si erano già uniti ai Bolscevichi in precedenza.
Le autorità bolsceviche, assegnarono ad ogni unità dell'Armata Rossa un commissario politico (Politruk), che aveva il ruolo di avallare le decisioni dei comandanti militari, se queste non andavano contro i principi del partito bolscevico.
Tuttavia in alcuni casi, l'inefficienza di questi commissari, portò alcune guarnigioni dell'armata a fidarsi maggiormente dei propri ufficiali.
Gradi.
All'inizio della sua storia, l'Armata Rossa, abbandonò ogni riferimento al grado di ufficiale professionista, per marcare il distacco dal vecchio esercito zarista.
Al loro posto venne instituito un ruolo di comando di basso livello chiamato «comandante», ma con il ruolo simile a quello di un tenente.
Anche le insignie vennero abbandonate e al posto dei gradi "classici" si usarono termini come «comandante di divisione» e altri simili.
Nel 1924 venne integrato questo sistema, con l'introduzione delle categorie di servizio, da K-1 (la più bassa) a K-14 (la più alta); queste categorie fungevano da grado e indicavano l'esperienza e la qualifica dei comandanti; ma non la posizione.
Il 22 settembre 1935 l'Armata Rossa abbandonò il sistema delle categorie di servizio, ed introdusse i gradi personali; che tuttavia consistevano, in un misto di titoli funzionali e gradi tradizionali.
Per esempio i gradi includevano quelli di «luogotenente» e di comdiv (Комдив, comandante di divisione).
Inoltre alcune complicazioni sorsero riguardo ai gradi da assegnare agli ufficiali politici («commissario di brigata», «2° commissario di armata»), ai corpi tecnici («3° ingegnere», «ingegnere di divisione»), ai corpi amministrativi, medici ed altri ruoli non combattenti.
Il 7 maggio 1940 vennero apportate altre modifiche: i gradi di «generale» e «ammiraglio» sostituirono i ranghi funzionali di combrig, comdiv, comcor, comandarm; mentre quelli di «ingegnere di divisione», ecc., rimasero inalterati.
Il 2 novembre 1940 furono inoltre aboliti i ranghi funzionali per quanto riguarda i sottufficiali, e venne introdotto il grado di Podpolkovnik (sotto-colonnello).
All'inizio del 1942, tutti i ranghi funzionali del personale amministrativo e tecnico, vennero regolarizzati (es.
«ingegnere maggiore», «ingegnere colonnello», ecc.), finché, il 9 ottobre dello stesso anno, le autorità politiche abolirono il sistema dei commissari militari, e con esso anche il grado stesso di commissario.
I ranghi funzionali, rimasero quindi, solo per il personale medico, veterinario e legislativo.
Nel 1943 una riunificazione del sistema, segnò l'abolizione di tutti i ranghi funzionali rimanenti; e venne introdotta la parola «ufficiale» insieme alle epaulettes che sostituirono le precedenti insigne sulle divise militari.
Queste nuove insignie non cambiano tanto da quelle in uso in Russia ai giorni nostri, e i vecchi ranghi funzionali di «combat», «combrig» e «comdiv» sono ancora in uso seppure in modo non ufficiale.
Altre "Armate Rosse".
Erano comunemente chiamati "Armata Rossa" anche gli eserciti, derivati dalla presa del potere politico da parte di forze rivoluzionarie guerrigliere e partigiane, della Baviera sovietica, della Cina maoista, della Jugoslavia titoista ecc. Nella resistenza romana, prese il nome di "Armata Rossa" un gruppo di partigiani, che poco prima della fine della guerra confluì nell'altra formazione chiamata Bandiera Rossa, di assai più rilevante consistenza numerica.
</doc> 
<doc id="595" url="http://it.wikipedia.org/wiki/ASCII">
ASCII.
ASCII è l'acronimo di American Standard Code for Information Interchange (ovvero Codice Standard Americano per lo Scambio di Informazioni), pronunciato in inglese äschi, mentre in italiano è comunemente pronunciato asci.
È un sistema di codifica dei caratteri a 7 bit comunemente utilizzato nei calcolatori, proposto dall'ingegnere dell'IBM Bob Bemer nel 1961, e successivamente accettato come standard dall'ISO (ISO 646).
Per non confonderlo con le estensioni a 8 bit proposte successivamente, questo codice viene talvolta riferito come US-ASCII.
Alla specifica iniziale basata su codici di 7 bit fecero seguito negli anni molte proposte di estensione ad 8 bit, con lo scopo di raddoppiare il numero di caratteri rappresentabili.
Nei PC IBM si fa per l'appunto uso di una di queste estensioni, ormai standard di fatto, chiamata extended ASCII o high ASCII.
In questo ASCII esteso, i caratteri aggiunti sono vocali accentate, simboli semigrafici e altri simboli di uso meno comune.
I caratteri extended ASCII sono codificati nei cosiddetti codepage.
L'asteroide 3568 ASCII prende il nome da questa codifica dei caratteri.
Tabella dei caratteri.
La tabella seguente è relativa al codice US ASCII, ANSI X3.4-1986 (ISO 646 International Reference Version).
I codici decimali da 0 a 31 e il 127 sono caratteri non stampabili (codici di controllo).
Il 32 corrisponde al carattere di "spazio".
I codici dal 32 al 126 sono caratteri stampabili.
</doc> 
<doc id="601" url="http://it.wikipedia.org/wiki/Automa_%28informatica%29">
Automa (informatica).
In informatica teorica e in matematica discreta, un automa è un dispositivo, o un suo modello in forma di macchina sequenziale, creato per eseguire un particolare compito, che può trovarsi in diverse configurazioni più o meno complesse caratterizzate primariamente da una variabile che appartiene ad un determinato insieme di stati, e che evolve in base agli stimoli od ordini ricevuti in ingresso schematizzati da simboli appartenenti ad un determinato alfabeto.
Quando l'automa si trova in un dato stato, esso può accettare solo un sottoinsieme dei simboli del suo alfabeto.
L'evoluzione di un automa parte da un particolare stato detto stato iniziale.
Un sottoinsieme privilegiato dei suoi stati è detto insieme degli stati finali o marcati.
Si definisce anche come un sistema dinamico (teoria dei sistemi) (si evolve nel tempo), discreto (nella scansione del tempo e nella descrizione del suo stato) e invariante (il sistema si comporta alla stessa maniera indipendentemente dall'istante di tempo in cui agisce).
In genere gli automi sono deterministici, ovvero dato uno stato ed un simbolo in ingresso è possibile una sola transizione.
Automi e Linguaggi.
Gli automi sono spesso utilizzati per descrivere linguaggi formali, e per questo sono chiamati accettori o riconoscitori di un linguaggio.
L'insieme dei possibili stimoli che possono essere forniti ad un automa costituisce il suo alfabeto.
Una sequenza di simboli (detto anche stringa o parola) appartiene al linguaggio se essa viene accettata dal corrispondente automa, ovvero se porta l'automa in uno stato valido, che sia lo stesso o un altro stato.
Un sottoinsieme del linguaggio riconosciuto, chiamato linguaggio marcato porta l'automa dal suo stato iniziale ad uno stato finale o marcato.
A diverse classi di automi corrispondono diverse classi di linguaggi, caratterizzate da diversi livelli di complessità.
Automi a Stati Finiti.
Gli automi a stati finiti sono dotati di un insieme finito di stati, scandiscono una stringa di simboli in ingresso (simbolo per simbolo) in maniera ordinata per decidere se essa appartenga o meno ad un linguaggio.
Formalmente tali automi sono delle quintuple, (Q, I, f, q0, F), formate da un alfabeto finito dei simboli in ingresso (I), un insieme finito di stati(Q) tra cui si distingue uno stato iniziale (q0) ed un sottoinsieme di stati, detti finali (F), ed una funzione di transizione(f).
Tale funzione, descritta mediante una tabella di transizione degli stati, o un multidigrafo, è definita per coppie (stato corrente, simbolo scandito) e stabilisce la transizione da compiere, ossia lo stato in cui si transita leggendo il dato simbolo.
Il funzionamento dell'automa può essere così descritto: partendo dallo stato iniziale e dal primo simbolo della stringa in ingresso si decide in base alla funzione di transitare in un determinato stato (potrebbe anche essere lo stesso stato).
Finché esiste un altro simbolo nella stringa da scandire si opera alla stessa maniera fino ad esaurire la stringa in ingresso.
La stringa si dirà accettata se si giunge in uno stato appartenente al sottoinsieme degli stati finali.
Tali automi sono in grado di riconoscere i linguaggi regolari.
Automi con output.
Tale classe di automi a stati finiti può associare un l'emissione di simboli appartenenti ad un altro alfabeto detto di output.
Questi automi vengono chiamati macchine di Moore o di Mealy, a seconda che l'output sia associato agli stati (caso più particolare), o alle transizioni fra stati.
Operazioni con automi.
Esistono operazioni che si possono effettuare su un singolo automa o su più automi.
Tra le prime possiamo citare: l'accessibilità, la coaccessibilità, il trim.
Tra le composizioni di automi si trova il prodotto e la composizione in parallelo.
Automi a Pila.
Gli automi possono anche essere dotati di memoria supplementare (rispetto ai soli stati) ad esempio nella forma di una pila (push down automata).
Tali automi sono in grado di riconoscere una classe più ampia di linguaggi rispetto agli automi a stati finiti, come quella dei linguaggi liberi dal contesto.
Lo stato degli automi a pila è costituita da una pila di simboli.
Solo il simbolo in cima alla pila in un dato momento è accessibile e può essere letto.
Le transizioni negli automi a pila dipendono dal simbolo in ingresso e dal simbolo in cima alla pila; una transizione può comportare il deposito di un nuovo simbolo in cima alla pila e/o l'emissione di un simbolo in uscita.
Gli automi a pila sono un sovrainsieme di quelli a stati finiti.
Macchine di Turing.
Il massimo livello di complessità di un automa è raggiunto dalla macchina di Turing, modello che generalizza gli automi a pila (e a fortiori gli automi a stati finiti).
Automi con blocchi.
Esistono principalmente due tipi di blocchi: deadlock e livelock.
Il primo avviene quando si giunge in uno stato che non rientra fra gli stati finali e ha Γ=, ovvero in cui non ci sono uscite.
Un livelock si verifica invece quando si giunge all'interno di un insieme di stati, nessuno dei quali è uno stato finale, da cui non è più possibile uscire.
La presenza di questi blocchi si può individuare con algoritmi che operano sui riguardanti i digrafi sottostanti.
Automi non deterministici.
Vengono studiati anche automi non deterministici, ovvero nei quali dato uno stato dell'automa ed un simbolo in ingresso è possibile più di una transizione.
Questi hanno una utilità concettuale nella Teoria della complessità algoritmica.
</doc> 
<doc id="605" url="http://it.wikipedia.org/wiki/Apprendimento_automatico">
Apprendimento automatico.
L'Apprendimento automatico (noto in letteratura come Machine Learning) rappresenta una delle aree fondamentali dell'Intelligenza Artificiale e si occupa della realizzazione di sistemi che si basano su osservazioni o esempi come dati per la sintesi di nuova conoscenza (classificazioni, generalizzazioni, riformulazioni).
Sono numerose le situazioni di difficile soluzione mediante algoritmi tradizionali.
Queste tipicamente sono dovute alla presenza di uno o più dei seguenti fattori: Gli algoritmi di apprendimento automatico sono tradizionalmente divisi in tre principali tipologie: L'analisi dell'apprendimento automatico è nota come teoria dell'apprendimento.
</doc> 
<doc id="606" url="http://it.wikipedia.org/wiki/Aspidistra">
Aspidistra.
Aspidistra - È una pianta ornamentale originaria dell'Asia orientale (Giappone, Cina e Himalaya) e dell'Africa.
Le specie più diffuse sono lA.
elatior, lA.
typica, lA.
caespitosa, lA.
linearifolia, lA.
tonkinensis e lA.
lurida.
Genere della famiglia delle Convallariaceae (già Liliaceae); poco apprezzata in passato, è stata recentemente rivalutata per la robustezza e adattabilità ad ogni tipo di clima e situazione, la sua altezza può raggiungere circa 70 cm e si può coltivare sia in vaso, con terriccio universale ben drenato, che in piena terra, nelle zone a clima non troppo rigido al riparo dell'ombra di alberi o arbusti, con l'aggiunta di torba, sabbia e materiale inerte drenante.
L'Aspidistra è una pianta dal rizoma carnoso e dalle foglie larghe e dure di colore verde intenso, lucide e sempreverdi; alcune varietà hanno foglie striate di bianco (Aspidistra lurida).
I fiori, che crescono quasi a diretto contatto con la terra, non sono vistosi, spesso nascosti dal folto fogliame (per questo alcuni ritengono che non fiorisca mai), di colore porpora-brunastro, a volte con macchioline chiare, sbocciano in estate generando una bacca nerastra.
Una curiosità: il celebre scrittore inglese George Orwell nel suo romanzo "Fiorirà l'Aspidistra" ("Keep the Aspidistra Flying", 1936) la cita numerose volte in sfondo ai luoghi delle vicende.
Coltivazione.
Pianta molto rustica e longeva, si adatta a qualunque tipo di terreno o esposizione, preferisce posizione luminosissima ma non il sole diretto, sopporta climi con notevoli escursioni termiche (da -5° a +40° C) anche se teme le forti gelate, si può usare terriccio universale ben drenato.
L'Aspidistra necessita di una concimazione mensile nella bella stagione con fertilizzante minerale diluito nell'acqua delle innaffiature.
Poco esigente come apporto idrico resiste bene a brevi periodi di siccità, le innaffiature in estate vanno effettuate quando il terreno è asciutto, diradarle d'inverno.
I rinvasi vanno eseguiti a fine autunno solo se le radici hanno occupato tutto lo spazio disponibile.
La moltiplicazione avviene per divisione dei cespi in primavera, invasando o interrando immediatamente le nuove piante, se si dispone dei frutti freschi si può seminare in autunno.
Avversità.
I raggi solari troppo intensi provocano un sensibile rallentamento della crescita e una decolorazione delle foglie.
In condizioni ambientali sfavorevoli le aspidistre possono subire attacchi di cocciniglie e afidi; nei terreni poco drenati si possono avere marciumi radicali per attacchi fungini.
Negli appartamenti sono frequenti gli attacchi di acari Curiosità.
Sono piante molto longeve che possono vivere più di cento anni.
Il nome Aspidistra deriva dal greco "Aspìs, aspìdos = scudo" per alludere alla forma dello stigma.
</doc> 
<doc id="613" url="http://it.wikipedia.org/wiki/Aavasaksa">
Aavasaksa.
Aavasaksa è un colle finlandese situato nella regione della Lapponia e alto 222 m.
La valle del fiume Tornio e il vicino colle Aavasaksa costituiscono un posto ameno, che offre la possibilità di ammirare il sole di mezzanotte durante l'estate, ed il bel paesaggio del della valle del fiume, che rappresenta uno dei tipici paesaggi finlandesi.
All'inizio del XX secolo Aavasaksa era l'unica attrazione della Lapponia che poteva dirsi interessata da un certo turismo di massa, particolarmente a metà dell'estate.
La valle del fiume Tornio era una delle zone finlandesi meglio conosciute in Europa Occidentale già dal XVIII secolo.
Storia.
I primi viaggiatori stranieri ad addentrarsi nella zona furono principalmente esploratori, fra questi il matematico e astronomo francese Pierre Louis Moreau de Maupertuis ed il viaggiatore italiano Giuseppe Acerbi.
Le indagini del Maupertuis nella valle di Tornio durante il 1736 hanno confermato la teoria Newtoniana che la terra non è completamente sferica ma appiattita ai poli.
Acerbi fu il primo viaggiatore straniero che viaggiò lungo il fiume Tornio negli anni 1790 in direzione di Capo Nord, visitando anche la regione norvegese del Finnmark e producendo una vasta serie di scritti sulle sue esplorazioni.
Nel XVIII e XIX secolo gli esploratori percorsero intensamente la Lapponia Occidentale, favoriti dagli itinerari vicini all'acqua.
</doc> 
<doc id="617" url="http://it.wikipedia.org/wiki/ASCII_art">
ASCII art.
L'Arte ASCII è un mezzo artistico che si basa principalmente sui computer come supporto di presentazione; consiste di immagini prodotte componendo i 95 caratteri ASCII.
In maniera leggermente impropria, il termine viene anche usato per indicare altre forme artistiche basate sull'uso di caratteri tipografici in generale.
Immagini d'arte ASCII possono essere create con ogni editor di testo, e sono talvolta usate in combinazione con i linguaggi di programmazione per produrre programmi per computer il cui testo forma un disegno o una immagine.
La maggior parte degli esempi di arte ASCII richiedono, per una corretta visualizzazione, l'uso di caratteri a larghezza fissa (come quelli di una tradizionale macchina per scrivere), come ad esempio il Courier.
Il termine "PC Block ASCII" o "High ASCII" indica una variante di arte ASCII in cui si fa uso di caratteri con codici a 8 bit (la cosiddetta code page 437 o ANSI X3.16, uno standard proprietario introdotto da IBM nel 1979 per il PC IBM).
Questa variante consente di sfruttare circa 100 caratteri in più, ed è stata molto in voga negli anni intorno al 1990 e fino a che la diffusione di Internet e del World Wide Web (che supportava nativamente la grafica) ha soppiantato i BBS testuali come principale mezzo di comunicazione fra appassionati di computer.
Microsoft Windows non supporta l'ANSI Standard x3.16.
Per visualizzare disegni in "PC Block ASCII" con questo sistema operativo occorre usare un editor di testi che supporti il font "Terminal", oppure un programma specifico come.
Durante gli anni '90, l'uso di "High ASCII" era la norma; l'unico altro stile diffuso in questo periodo, che usava soltanto i caratteri ASCII a 7 bit, è detto "Oldskool" (vecchia scuola) o "AMIGA style" (stile AMIGA), per via della sua origine e frequente utilizzazione sui computer Commodore Amiga.
Lo stile "Oldskool" usa principalmente i caratteri; i disegni realizzati con questo stile ricordano più un disegno dei contorni che un'immagine reale.
L'arte ASCII ha avuto origine dalle scarse possibilità grafiche della prima generazione di stampanti: mancando la capacità di stampare immagini, si ricorreva all'uso di caratteri alfabetici come segni grafici.
Sempre su queste stampanti, era comune inserire all'inizio di ogni stampa una pagina speciale, detta "banner", contenente il nome dell'utente autore della stampa in grandi caratteri realizzati come arte ASCII.
Queste pagine consentivano poi all'operatore di distinguere e separare facilmente le stampe di diversi utenti.
L'arte ASCII è tuttora usata in tutti quei casi in cui è possibile stampare o trasmettere testo ma non grafica, o in cui l'uso della grafica sarebbe eccessivamente complicato o oneroso.
Ricadono in questa categoria le macchine per scrivere, le telescriventi, i terminali non-grafici di computer, forme primitive di comunicazione via rete quali i BBS, la posta elettronica, le news Usenet.
L'arte ASCII è anche usata talvolta all'interno del codice sorgente di programmi per computer, per rappresentare dei logo di prodotti o società, o per includere diagrammi di controllo di flusso o di altro tipo a scopo di documentazione.
In alcuni casi estremi, l'intero codice sorgente del programma costituisce un'immagine.
L'uso più estremo dell'arte ASCII è dato dalla riproduzione di video o filmati.
Il popolare videogioco Quake dispone di un driver video che consente di visualizzare l'intero videogame in arte ASCII.
Più generalmente, per il sistema operativo Linux è disponibile un driver video detto AAlib (ASCII art library) che consente di riprodurre l'output video di qualunque applicazione come arte ASCII.
L'uso di caratteri di controllo e sequenze di escape come quelle definite in ANSI X3.64 per lo spostamento del cursore consentono anche di produrre animazioni in arte ASCII (in taluni casi, è necessario rallentare esplicitamente la stampa del testo a video per rendere visibile l'animazione).
Curiosità.
È frequente l'uso di questo modo espressivo per arricchire le firme delle e-mail e dei post degli utenti di Usenet.
Questa abitudine si sta diffondendo anche su Wikipedia.
L'arte ASCII, benché abbia trovato la sua massima diffusione in ambito informatico, non è esclusiva di questo mezzo: un esempio di arte ASCII che precede l'uso dei computer è contenuto nel numero di Ottobre 1948 di.
Beck, un cantante pop, nel suo repertorio ha un video della canzone "Black Tambourine" fatto interamente di caratteri ASCII che rappresentano il video originale.
L' è una competizione annuale fra programmatori nel linguaggio C che gareggiano fra di loro nella produzione di programmi funzionanti ma incomprensibili; è molto frequente che il sorgente del programma sia formattato in modo da rappresentare un'immagine, un diagramma o un simbolo che in qualche modo ricordi la sua funzione.
Tipi ed esempi di arte ASCII.
Le più semplici forme di arte ASCII sono combinazioni di due o tre caratteri per esprimere emozioni in un testo.
Esse sono comunemente chiamate 'emoticon', 'smilie', oppure 'smiley'.
Ruotate mentalmente questi esempi di 90 gradi in senso orario per una migliore comprensione: C'è un altro tipo di arte ASCII su una sola linea che non richiede la rotazione virtuale delle figure, che è largamente conosciuta nel Giappone come kaomoji (letteralmente "facce di caratteri".
) Tradizionalmente, sono chiamate "Visi(facce) ASCII".
Alcune di quelle sottostanti, possono essere chiamate Kirby, il personaggio di Nintendo.
Oggi, alcuni le chiamano "verticons": Altri esempi più complessi usano più linee di testo per formare grandi simboli o figure più complesse.
Alcuni esempi comuni: Un altro esempio intricato un dipinto di un palazzo: e questo è il coniglietto di playboy È comune mettere questo tipo di disegni nelle firme incluse nelle e-mail e nei messaggi di Usenet.
Altre ASCII art ignorano i segni dei caratteri ed invece usano la loro grossezza o luminosità per creare vari gradienti.
Un uso diverso dell'arte ASCII consente di creare uno stile tipografico unico, per esempio: Il programma Figlet (e altri programmi che supportano questi standard) permettono di disegnare e usare font in arte ASCII: Video in ASCII art.
Il programma libero mplayer permette di vedere i filmati utilizzando come output l'ascii art; È possibile ottenere un risultato sia monocromatico che a colori.
Il risultato è ottenuto tramite l'uso delle librerie aa.
Metodi per generare ASCII art.
Mentre alcuni preferiscono usare un semplice editor di testo per fare arte ASCII, sono stati sviluppati programmi specializzati che permettono di disegnare linee, rettangoli e riempire aree con testo, come in un normale programma di grafica.
Altri programmi permettono di convertire automaticamente un'immagine in ASCII art, ovvero uno speciale caso di quantizzazione vettoriale.
Un metodo è quello di convertire l'immagine in toni di grigio con precisione minore di 8-bit e successivamente assegnare un diverso carattere ad ogni corrispondente valore dei pixel.
Un esempio di immagine convertita, creata usando, è disponibile qui sotto in due versioni, una in bianco e nero (quella a sinistra) ed una colorata (quella a destra), a fianco dell'originale che è quello al centro: ASCII a larghezza non fissa.
La maggior parte dell'ASCII art viene creata usando font monospace, in cui tutti i caratteri hanno identica larghezza (il Courier New è un tipico esempio).
Comunque, la maggioranza dei font più utilizzati nei word processor sono font proporzionali (come Arial o Times New Roman) nei quali i caratteri non hanno tutti la stessa larghezza.
L'ASCII art disegnata per un dato font apparirà distorta o addirittura irriconoscibile quando visualizzata in un font proporzionale.
Alcuni artisti ASCII hanno prodotto opere visualizzabili con questo tipo di caratteri.
Questa ASCII art, più che usare una rigorosa corrispondenza basata sulle tonalità, usa i caratteri per rappresentare gradienti e bordi, ed usa il block shading.
Questa ASCII art generalmente offre una maggiore precisione ed attenzione al dettaglio delle ASCII art a larghezza fissa che usano un numero minore di caratteri, sebbene non sia accessibile a tutti essendo di solito correlata a specifici font.
Altre arti basate su testo.
C'è una varietà di altri tipi di arte che usa simboli testuali da set di caratteri oltre che quello ASCII e/o alcune forme di codifica del colore.
Malgrado non siano ASCII puri, sono spesso anche questi chiamati "ASCII art".
La porzione del set di caratteri specificatamente designata per il disegno è conosciuta come i caratteri di disegno lineari o pseudo-graphics.
IBM PC.
L'hardware grafico di IBM PC in modo testuale usa 16 bit per carattere.
Supporta una varietà di configurazioni, ma nel suo modo originale sotto DOS sono utilizzati per fornire 256 glyphs da una delle pagine codice di IBM PC (Code page 437 per difetto), 16 colori frontali, 8 colori di sfondo, e una opzione di lampeggiamento.
Tale arte può essere caricata nella memoria video direttamente.
ANSI.SYS, se caricato, permette inoltre a tale arte di essere posizionata sullo schermo tramite sequenze di escape che indicano movimenti del cursore e cambi di colore/lampeggiamento.
Se questo metodo è utilizzato allora tale arte viene conosciuta come ANSI art.
Il codice pagina di IBM PC include inoltre caratteri predisposti per un facile disegno che spesso fanno apparire questa arte più pulita rispetto a quella fatta con il tradizionale set di caratteri.
I file di testo sono anch'essi visualizzati con questo tipo di caratteri, sebbene sono divenuti molto meno comuni da quando gli editor testuali della GUI di Windows (Usando il Windows ANSI code page) hanno largamente rimpiazzato quelli basati su DOS.
Shift_JIS.
Shift_JIS un formato comune per l'arte basata su testo su Internet.
Una grande selezione di caratteri, il largo uso del Giapponese in internet, e la disponibilità di font standard a spaziatura predicibile fa dello Shift_JIS un comune formato per l'arte testuale in internet.
Unicode.
Unicode sembrerebbe offrire la massima flessibilità nel produrre arte basata sul testo con la suo enorme varietà di caratteri.
Comunque, trovare un opportuno font a larghezza fissa è molto difficile se si desidera ottenere un significante sotto-set di Unicode.
Inoltre, la comune pratica di visualizzare Unicode con una miscela di font a grandezza variabile, rende arduo ottenere un display predicibile se più di un piccolo sotto-set di Unicode viene utilizzato.
Overprinting.
Negli anni 70 e primi anni 80 era abbastanza popolare produrre un tipo di arte ASCII che si basava sull'uso massiccio di sovrastampe — la scurità globale di un particolare spazio di caratteri dipendente da quanti caratteri, così come la scelta del carattere, stampato in una particolare posizione.
Grazie alla crescente granularità del grigio, i fotografi erano spesso convertiti a questo tipo di stampa.
Addirittura stampanti manuali o daisy wheel printer potevano essere utilizzate.
La tecnica non è più popolare poiché tutte le stampanti economiche possono facilmente stampare fotografie, ed un normale file di testo (o un messaggio di posta elettronica o un post di Usenet) non può rappresentare testo ristampato.
Comunque qualcosa di simile è emerso per rimpiazzarlo: Arte ASCII ombreggiata o colorata, usando un terminale video ANSI o codice di colori (come quelli trovati nell' HTML, IRC, ed molti message boards di internet) per aggiungere un pizzico di ulteriore variazione del grigio.
In questo modo, è possibile creare arte ASCII dove i caratteri differiscono solo nel colore.
Visualizza i blocchi ASCII e ANSI in Windows.
Puoi vedere blocchi ASCII sotto Microsoft Windows dal prompt dei comandi di MS DOS.
Ti basta andare (tramite una finestra di MS DOS Window) nella directory dove i file ASCII sono posizionati e premere: "type <nome_del_file>".
Questo non funziona con i file ANSI di solito.
Devi abilitare il driver "ANSI.SYS" per MS DOS Windows prima.
Necessita solamente di una semplice aggiunta al file "Config.nt" nella directory system32 (Windows XP).
Dopo la riaccensione il "type <nome_del_file>" dovrebbe mostrare i file ANSI (*.ans) propriamente.
</doc> 
<doc id="620" url="http://it.wikipedia.org/wiki/Biologia">
Biologia.
La biologia (dal greco Βιολογία, composto da βίος, bìos = "vita" e λόγος, lògos = nel senso di "studio") è quella materia che studia tutto ciò che riguarda la vita.
La biologia comprende uno spettro molto ampio di discipline, spesso considerate indipendenti.
A proporre il termine biologia furono, sui primi dell'1800, Jean-Baptiste de Lamarck e separatamente Gottfried Reinhold Treviranus.
Visione generale della Biologia.
I biologi studiano la vita a molteplici livelli di scala: Breve storia della Biologia.
La biologia è una scienza di origine antichissima.
Il termine biologia deriva da due termini greci: bios (vita) e logos (discorso, studio).
Da sempre l'uomo si è dedicato allo studio della biologia, prima in modo elementare, imparando a distinguere le piante commestibili da quelle velenose, poi in modo sempre più approfondito.
I Greci sono stati il primo popolo a lasciare traccia di uno studio approfondito della biologia.
Il filosofo e matematico Talete (624 - 548 a.C.) fu il primo ad intuire che molti fenomeni non avevano origine divina.
I filosofi della "scuola ionica", di cui proprio Talete è ritenuto il fondatore, sostenevano che ogni evento avesse una causa, senza che una volontà esterna al mondo potesse intervenire.
Essi ritenevano anche che la mente umana potesse comprendere e prevedere i fenomeni naturali.
Si racconta infatti che lo stesso Talete abbia previsto un'eclissi di luna suscitando grande stupore tra i suoi contemporanei.
I filosofi della scuola ionica sono considerati i fondatori della speculazione scientifica, che si suddivide in: V secolo a.C.. Nacquero allora molte scuole di medicina, tra le quali si ricorda quella di Empedocle d'Agrigento, che considerava il sangue essenza vitale, dotata di un calore innato.
Un altro grande medico fu Ippocrate di Coo (460 - 370 a.C.).
Egli introdusse il metodo induttivo (un metodo simile a quello scientifico che sarà introdotto da Galileo nel Rinascimento).
Ippocrate fu il primo medico a visitare personalmente i malati e a seguire il decorso delle loro malattie.
Con Aristotele (384/3 a.C. - 7 marzo 322 a.C.) e i suoi studenti, riuniti in un cortile chiamato Liceo, la biologia si separò definitivamente dalla medicina.
Aristotele ordinò più di 500 specie di animali in catene nelle quali incluse anche l'uomo, classificandolo come "animale politico".
Aristotele studiò approfonditamente (per i mezzi di cui disponeva) il polpo (animale capace di riconoscere le figure geometriche e, addirittura, di contare!
), l'apparato digerente dei ruminanti e lo sviluppo degli embrioni di pollo.
L'impero romano e le invasioni barbariche.
Nel periodo romano, caratterizzato da una visione più pratica che teorica del mondo, non fu favorito lo sviluppo della conoscenza scientifica, tuttavia possiamo trovare personalità di spicco nell'ambito medico.
Una di queste fu Galeno (130 - 200 d.C.).
Egli era il medico dei gladiatori, quindi aveva la possibilità di osservare l'interno dei corpi umani, un grande privilegio in un'epoca in cui erano proibite le autopsie.
Con la caduta dell'impero romano d'Occidente (476 d.C.) gli studi persero ancora di importanza e, in occidente la scienza si spense.
Il centro culturale si spostò quindi dall'Europa all'Asia.
Dall'India giunsero scoperte in campo matematico (la numerazione progressiva, lo "0", …); dalla Cina giunsero scoperte nel campo della chimica.
Nell'ottavo secolo gli Arabi invasero l'occidente e la scienza islamica si diffuse anche in Europa.
In Italia, a Salerno, sorse la Scuola Medica Salernitana che, secondo la leggenda, fu fondata da un greco, un arabo ed un ebreo.
Il "motto" della Scuola Salernitana era: "Se non hai medici appresso farai medico a te stesso queste tre cose: anima lieta, dolce riposo e sobria dieta".
Con la Scuola Medica Salernitana si svilupparono gli studi sulle proprietà curative delle erbe.
Il Rinascimento.
Di spicco in questo periodo fu la figura di Leonardo da Vinci (1452 - 1519), il quale si dedicò, tra l'altro, allo studio dell'anatomia umana.
Di Leonardo ci sono rimaste tavole anatomiche molto dettagliate, frutto delle autopsie che egli, contro la legge, svolgeva.
Un altro importante personaggio del rinascimento fu Paracelso (1493 - 1541).
Egli era un chimico o, più precisamente, un alchimista, conoscitore dei principi curativi di vegetali e minerali.
Una grande svolta nello studio, della biologia come di tante altre scienze fu data Galileo Galilei (1564 - 1642), che introdusse il metodo scientifico, basato su osservazione, descrizione e riproduzione in laboratorio dei fenomeni naturali.
Nel corso del V - VI secolo lo studio della biologia fu alimentato da diversi fattori, i cui principali furono: Lo studio delle scienze proseguì per tutto il 1600: William Harvey dimostrò come circola il sangue nel corpo umano.
In Francia, Cartesio formulò la teoria del meccanicismo, paragonando l'uomo ad una macchina e sostenendo quindi che potessero essere studiate e riprodotte le singole parti del corpo; Stahl, con la teoria del vitalismo, si contrappose a Cartesio affermando che le parti che compongono l'uomo sono indivisibili e irriproducibili perché tenute insieme da un'anima.
Sempre nel 1600 fu inventato il microscopio da Antony van Leeuwenhoek.
Grazie a questo nuovo strumento, Robert Hooke, in Inghilterra, riuscì a studiare le cellule, avendo la possibilità di guardarle da vicino.
Teoria della generazione spontanea.
La teoria della generazione spontanea, basata soprattutto sugli scritti di Aristotele, sosteneva la possibilità che la vita avesse origine da materia inanimata.
Francesco Redi nel 1600, per dimostrare che si trattava di una teoria sbagliata, prese dell'acqua con pezzi di carne che mise in recipienti, alcuni chiusi e alcuni aperti.
Solo in quelli aperti nacquero mosche.
L'esperimento non fu ritenuto valido perché Redi non aveva fatto arrivare l'aria, nella quale c'è vita, a contatto con l'acqua.
Allora Lazzaro Spallanzani ripeté lo stesso esperimento bollendo i recipienti e chiudendoli con garze.
Il suo esperimento, però, non fu ritenuto valido perché, bollendo l'acqua, egli aveva distrutto la vita.
Solo nel 1800, con Louis Pasteur, si arrivò a dimostrare la falsità della generazione spontanea.
Il 1700.
Nell'VIII secolo ci si pose il problema di quando si fosse formata la Terra.
Un vescovo, Thomas Usher, teorizzò, contando gli anni delle generazioni della Bibbia, che la Terra fosse nata nel 4004 a.C. il 22 ottobre alle 8 di mattina, ma quest'ipotesi fu scartata con lo studio dei fossili, essendo il periodi di formazione di questi molto maggiore.
Il 1800.
Con Darwin nell'800 iniziò lo studio della biologia moderna, nello stesso periodo Mendel formulò le sue leggi sull'ereditarietà.
Con Theodor Schwann e Schleiden si giunse a considerare la cellula il centro di ogni attività vitale, scoprendo che tutti i viventi sono formati da cellule.
</doc> 
<doc id="621" url="http://it.wikipedia.org/wiki/Bologna">
Bologna.
Bologna (Bulåggna in bolognese) è una città di 373.170 abitanti, capoluogo dell'omonima provincia, nonché della regione Emilia-Romagna.
Antichissima città universitaria (per convenzione dal 1088), ospita numerosissimi studenti che le conferiscono ricchezza e animano la sua vita culturale e sociale.
Nota per le sue torri ed i suoi lunghi portici, possiede un ben conservato centro storico (fra i più estesi d'Italia), in virtù di un'attenta politica di restauro e conservazione avviata dalla fine degli anni '60 del secolo scorso, a dispetto dei gravi danni, causati dagli sventramenti urbanistici della fine del XIX secolo e dalle distruzioni belliche.
La città, le cui origini risalgono ad almeno un millennio prima di Cristo, è sempre stata un importante centro urbano prima sotto i Celti e gli Etruschi (Felsina), poi sotto i Romani (Bononia), poi ancora nel Medioevo, come libero comune (per un secolo è stata la quinta città europea per popolazione).
Importante centro culturale ed artistico, questo ruolo fatica talvolta ad esserle riconosciuto, mancando un "capolavoro" di rinomanza mondiale che possa attirare in massa i turisti: tuttavia, la sua importanza artistica e monumentale è basata su un insieme omogeneo di monumenti ed emergenze architettoniche (le torri medievali, i palazzi d'epoca, le chiese, la struttura del centro storico) ed opere d'arte frutto di una storia architettonica ed artistica di prim'ordine.
Bologna è un importante nodo di comunicazioni stradali e ferroviarie del nord Italia, rilevante polo fieristico e area in cui risiedono importanti industrie meccaniche, elettroniche e alimentari.
È sede d'importanti istituzioni culturali, economiche e politiche.
Geografia.
Bologna è situata nella Pianura Padana, a ridosso dei colli appenninici, fra lo sbocco della valle del Reno e quella del Savena.
Il territorio provinciale si estende dai margini meridionali della Pianura Padana confinante con Ferrara ai monti dell'Appennino tosco-emiliano, spaziando dai 54 del centro città, ai 300 di Sabbiuno e del Colle della Guardia (sempre in territorio comunale) ai 1945 del Corno alle Scale (in territorio provinciale).
Il comune si suddivide amministrativamente in nove circoscrizioni di decentramento, a cui lo statuto attribuisce il nome di "quartieri": Borgo Panigale, San Donato, San Vitale, Savena, Navile, Porto, Saragozza, Santo Stefano, Reno.
Territorio.
Centro commerciale di primaria importanza (Centergross nell'area metropolitana, per un lungo periodo è stato dalla fondazione nel 1977 il maggior centro commerciale all'ingrosso d'Europa, Interporto).
È un importante centro fieristico che con la Fiera di Bologna è sede di numerose fiere di caratura europea (Saie, Cersaie, Cosmoprof, Motor Show, Lineapelle, SANA e la La Fiera del Libro per Ragazzi).
L'area metropolitana comprende numerosi comuni della provincia, per un totale di oltre 750.000 abitanti, area che se riferita alla popolazione "presente" giornalmente sfiora, tuttavia, il milione di persone.
La sua influenza economica, culturale e come polo d'attrazione supera ampiamente l'area urbana propriamente detta, estendendosi da Parma fino alle Marche lungo l'asse della via Emilia; si tratta di una sorta di "nebulosa urbana" con oltre 3,5 milioni di abitanti, la cui essenza è stata colta dallo scrittore Carlo Lucarelli, nel suo romanzo Almost Blue, quando fa dire ad uno dei personaggi "Quella che lei chiama Bologna, è un cosa grande, che va da Parma fino a Cattolica... dove davvero la gente vive a Modena, lavora a Bologna e la sera va a ballare a Rimini... è una strana metropoli... che s'allarga a macchia d'olio tra il mare e gli Appennini".
Inoltre, ormai si va profilando la fusione con l'area urbana di Modena (dalla quale la separano solo pochissimi chilometri lungo gli assi della via Emilia e della via Bazzanese); lo stesso Aeroporto di Bologna è al servizio diretto dell'intera provincia modenese e dei suoi poli produttivi tessile (Carpi), delle ceramiche (Sassuolo) e del biomedicale (Mirandola).
La città e la sua area metropolitana, parametrate anche su scala economica, culturale, commerciale, industriale, congressuale, fieristica, finanziaria e sociale, rivestono quindi un'importanza, in ambito nazionale ed europeo, assai superiore a quanto espresso dal semplice parametro demografico (men che meno a quello della popolazione ufficialmente residente nel ristretto ambito comunale).
La conferma di questo arriva da un interessante studio francese condotto nel 1989 dal gruppo Reclus di Montpellier e commissionato della DATAR (Délégation à l'Amenagement du Territoire et à l'Action Régionale), studio nel quale si formula una classificazione per grado d'importanza delle città con più di 200.000 abitanti di 14 Stati dell'Europa Occidentale e mediterranea: Bologna, invero con Firenze e Venezia (dai centri storici più piccoli, ma entrambe poli artistici e culturali di rinomanza mondiale), si situa allo stesso livello assieme a metropoli assai più popolose (ad esempio Glasgow, Edimburgo, Birmingham, Oslo, Helsinki, L'Aia, Dusseldorf, Colonia, Vienna, Lisbona, Marsiglia, Siviglia, Valencia, le stesse Napoli, Genova e la conurbazione Firenze - Prato, in Italia, ecc.); addirittura ad un rango superiore a quello in cui sono collocate altre città più popolose, quali Dublino, Leeds, Liverpool, Lilla, Norimberga, Essen, Dortmund, Brema, Hannover, Saragozza, Malaga, Bilbao, Salonicco, in Italia la stessa Palermo, ecc. Nonostante l'esigua popolazione comunale Bologna è stata anche inserita, dal gruppo di studio GaWC, tra il centinaio di Città globali (o Città del Mondo), in virtù della sua importanza culturale ed economica (invero in categoria D, cioè città globali in formazione, con scarsa evidenza).
Nel periodo compreso tra novembre 2007 e gennaio 2008 Urban Center Bologna ha ospitato un ciclo di incontri pubblici in cui cittadini, associazioni, rappresentanti del mondo economico e sociale hanno discusso con il Comune di Bologna le strategie di trasformazione urbanistica per il futuro della città previste all’interno del Piano Strutturale Comunale (nuovo strumento di pianificazione territoriale in corso di approvazione).
Tali strategie sono state rappresentate metaforicamente come Sette Città che comporranno Bologna, sette orientamenti per lo sviluppo omogeneo di altrettante grandi aree, ciascuna della quali identificata da caratteristiche territoriali e sociali specifiche: la Città della Ferrovia, la Città della Tangenziale, la Città della Collina, la Città della Via Emilia Levante, la Città della Via Emilia Ponente, la Città del Reno, la Città del Savena.
Il percorso di partecipazione con i cittadini, denominato Bologna si fa in Sette, é stato accompagnato da modalità di comunicazione innovative come l’utilizzo dei film del regista Filippo Porcelli che, attraverso accurate scelte di montaggio, ha raccontato l’immaginario legato a ciascuna delle sette città.
Trasporti.
La città e la sua area metropolitana sono poste al centro dei traffici dell'Italia produttiva.
In linea generale si può affermare che questa funzione di crocevia è resa possibile dalla particolare posizione geografica che, pur collocandola al margine meridionale della Pianura Padana, la pone, quasi come punto di passaggio obbligato, al centro delle vie di comunicazione che collegano il Nord dell'Italia col Mezzogiorno, sia attraverso la direttrice "adriatica" da Torino, Milano, il Veneto fino alla Puglia, assai più rilevante per traffico di quella "tirrenica" da Genova a Roma, sia attraverso la cosiddetta "dorsale appenninica" per Firenze e Roma (che sfrutta, almeno nel primo tratto, la storica ed importante via di penetrazione appenninica rappresentata dalla valle del fiume Reno): infatti proprio queste due direttrici s'incontrano a Bologna, generando un ganglio di comunicazioni stradale, autostradale e ferroviario il cui primato, in termini di traffico, in Italia, può essere insidiato solo dall'area metropolitana milanese.
Autostrade.
Principale snodo autostradale d'Italia, confluiscono nel nodo di Bologna: la A1 "Autostrada del Sole" Milano-Firenze-Roma; l'asse adriatico A14 Bologna-Ancona-Taranto; la A13 Bologna-Padova.
Il raccordo autostradale che circonda la città ad ovest, nord ed est è affiancato per circa 22 km dalla tangenziale.
La situazione del traffico stradale ed autostradale di Bologna è critica.
La densità di traffico è una delle più elevate d'Italia ed anche l'ambiente e la qualità dell'aria ne risentono fortemente: all'inquinamento proprio del traffico di un agglomerato urbano di un milione di abitanti si aggiunge, nel caso di Bologna, quello di un traffico "di transito" che non ha eguali in Italia, specie in rapporto alla grandezza dell'agglomerato.
Sono allo studio (ed alcuni già in atto) progetti che mirano alla decongestione e al potenziamento del raccordo autostradale e della tangenziale (costruzione della terza corsia dinamica sulla A14 e ammodernamento degli svincoli della tangenziale tramite la sostituzione dei semafori con rotatorie nell'innesto con le strade urbane), in modo da rendere il traffico più fluido e ridurre l'inquinamento.
Già l'apertura (dicembre 2006) del nuovo casello autostradale "Fiera", che dall'autostrada immette direttamente dentro il quartiere fieristico, ha portato consistenti ed innegabili benefici in termini di decongestionamento della tangenziale urbana, soprattutto in occasione delle grandi manifestazioni fieristiche.
È allo studio, inoltre, la realizzazione del cosiddetto Passante Nord che, staccandosi dalla A14 nella zona di Castel San Pietro Terme, dovrebbe collegarsi alla A1 prima di Castelfranco Emilia, transitando, a nord della città, vicino allInterporto ed al Centergross, in modo da allontanare dall'agglomerato urbano il traffico di solo transito (ed anzi, avvicinarlo a taluni nodi generatori di traffico, quali, ad esempio, proprio i due citati); in tal modo il semianello tangenziale alla città verrebbe lasciato interamente a disposizione del traffico urbano.
Ferrovie.
Grande nodo ferroviario, con la linea di cintura e con le due stazioni principali seguenti: Sono inoltre in costruzione nuove stazioni per servizi di tipo metropolitano.
A livello strategico, lo snodo ferroviario di Bologna è il crocevia tra Nord e Sud, potendo stimare che da esso transiti oltre l'85% del traffico nazionale, appunto, fra Nord e Mezzogiorno, restando esclusa solo l'aliquota che transita via La Spezia-Parma (e La Spezia-Fidenza) e via Genova (per Milano e la Francia).
Per pignoleria bisogna aggiungere che qualche treno (viaggiatori e merci) viene instradato da Rimini via Ravenna - Ferrara e da lì instradato verso Padova.
A Ferrara è previsto anche l'instradamento di alcuni treni merci sulla linea Ferrara - Suzzara - Parma che permette di sottrarre traffico lento alla saturata linea Milano-Bologna.
Le ferrovie offrono, oltre al servizio di collegamento regionale, nazionale e internazionale, anche alcuni servizi di tipo metropolitano.
Le linee ferroviarie della RFI più importanti sono: Aeroporti.
L'Aeroporto Guglielmo Marconi di Bologna è un'infrastruttura di crescente importanza, dopo l'allungamento della pista a 2,8 km nell'estate del 2004.
Nel 2006, con 4.001.436 passeggeri, è risultato essere il 10º aeroporto nazionale per numero complessivo di passeggeri, il 6º per voli internazionali ed il 3º per voli intercontinentali.
L'importanza dell'aeroporto (il cui bacino d'utenza è stimato in almeno 10 milioni di persone) è data, in buona misura, dalla posizione come "baricentro produttivo" d'Italia.
Se ora la sua funzione è al servizio dell'intera zona produttiva emiliana e marchigiana (gli altri aeroporti emiliani, Parma, Forlì e Rimini, ancorché quest'ultimo possieda una pista assai più lunga di quella del Marconi, non possono competere in termini di traffico con lo scalo bolognese), la realizzazione della linea ad Alta Velocità per Firenze (città nella quale ci si potrà recare in appena mezz'ora di treno da Bologna), ne farà verosimilmente l'aeroporto anche di Firenze (il cui circondario, sia per ragioni di densità urbana, sia per ragioni orografiche, non ha sufficienti spazi per dotarsi di un grande aeroporto intercontinentale adeguato all'importanza della città ed ai suoi flussi turistici), incrementandone sensibilmente il traffico.
Trasporti pubblici urbani e metropolitana.
I trasporti pubblici urbani sono assicurati dall'ATC, che offre un servizio di autobus e filobus, con linee urbane e suburbane.
Il 29 luglio 2005 è stato approvato dal CIPE il progetto preliminare per il cosiddetto Metrò di Bologna, per un valore complessivo di 587 milioni di euro e ha approvato la tratta Fiera - Ospedale Maggiore con uno stanziamento di 3 milioni per la redazione del progetto definitivo.
Vi sono tuttavia problemi e polemiche riguardo ai finanziamenti e al progetto.
Al 2007 sono stati stanziati solo 92 milioni di euro per la realizzazione di una prima parte dei lavori.
I progetti sono oggetto di scontri politici, tra partiti del Consiglio comunale, tra le Giunte Regionali e Provinciali e il Governo nazionale, e il destino dell'opera è tuttora incerto.
Se da una parte il progetto è sostenuto da DS, Margherita e da una forte lobby vicina al centro-destra cittadino e alla Lega delle Cooperative, dall'altra è avversato dai Verdi e da vaste aree della sinistra bolognese.
La nuova metropolitana dovrebbe essere integrata al servizio ferroviario metropolitano, un sistema di trasporti ferroviari dell'area provinciale e cittadina bolognese.
È stata, inoltre, progettata una monorotaia sospesa che dovrebbe collegare la Stazione Centrale FS (con le sue nuove strutture a seguito del completamento dei lavori TAV) all'Aeroporto Marconi.
Tale progetto ha provocato alcune critiche in quanto ritenuto eccessivamente dispendioso e non sufficientemente integrato con il sistema di trasporti pubblici provinciale e regionale.
Nel settembre 2007 sono stati avviati i cantieri del progetto CIVIS, per collegare San Lazzaro di Savena al Centro Storico e alla Stazione Centrale di Bologna.
Il progetto consiste nell'elettrificazione dell'intera tratta, la ripavimentazione di tutte le strade e nella creazione di una rete per un tram su gomma, per un periodo di 180 giorni ed un costo totale e 182 milioni di euro.
A Bologna sono attivi inoltre un servizio di car sharing e uno di bike sharing.
Clima.
Bologna presenta un clima continentale, non risentendo dell'influenza del mare; la Classificazione climatica è "zona E, 2259 GR/G".
Gli inverni possono essere anche assai rigidi (la minima temperatura invernale storicamente registrata nella zona, più precisamente a Molinella, fu di -23 °C) e non mancano le precipitazioni nevose, talvolta anche assai abbondanti per una zona di pianura: è rimasta negli annali meteorologici, e nella memoria storica di molti bolognesi, quasi mitizzata, quella del febbraio 1929, con circa 130 cm di neve e con la città interamente bloccata per giorni da veri e propri "muri di neve" che arrivavano fino ai primi piani degli edifici anche a causa delle neve che apposite squadre di spalatori scaricavano dai tetti a rischio di crollo.
Altre cospicue precipitazioni, quasi sempre nei mesi di gennaio e febbraio, si sono avute, in epoche più recenti, nel 1977 (con crolli di tetti), nel 1985, in gennaio (che causò tre giorni di completo black-out a causa delle rottura di linee elettriche), nel 2004 (oltre 70 cm di neve in una sola volta fra la fine di febbraio e l'inizio di marzo); ma si ricordano anche nevicate di qualche decimetro addirittura in mesi primaverili (come quella del 21 aprile 1974 o del 26 aprile 1990).
Le estati sono calde e particolarmente afose a causa dell'umidità dell'aria e possono essere assai lunghe e siccitose (come nel 2003); in luglio e agosto è abituale il superamento dei +37 °C e la temperatura massima registrata, seppure per un giorno solo, è stata di circa +43 °C.
I mesi più caldi sono luglio ed agosto anche se si ricordano anni con mesi di giugno e settembre sistematicamente sopra i 30 °C di massima; si rammentano anche mesi di maggio con temperature assai elevate, oltre i 30° per buona parte del mese.
Le mezze stagioni sono, in genere, miti e piovose e hanno breve durata.
Il sopraggiungere della stagione calda, di fatto, spesso trasforma la primavera in estate già dai primi di maggio, e così il rigido inverno padano si presenta, sempre in termini empirici, già in alcune giornate di fine ottobre.
Le precipitazioni medie in città oscillano, a seconda degli anni, da 500 mm ad oltre 1.000 mm (le misurazioni si effettuano all'Aeroporto Guglielmo Marconi, mentre un tempo erano effettuate, per il centro storico, nella torretta della Specola dell'Università) e si concentrano solitamente in primavera ed autunno per almeno il 70%.
Non di meno si sono avute anche estati assai piovose.
La ventosità modesta contribuisce alla formazione di nebbie e foschie ed alla permanenza di un elevato inquinamento atmosferico conseguente sia al traffico locale e di transito, sia alle esalazioni dei prodotti della combustione degli impianti di riscaldamento (peraltro ormai convertiti per la maggior parte a gas metano) e degli impianti industriali.
Occasionalmente, tuttavia, si sono avute giornate con raffiche anche a 120 km/ora (ad esempio il 26 dicembre 1996) per effetto di venti di tramontana (talvolta il buran delle steppe siberiane arriva fino ai piedi dell'Appennino); durante il mese di agosto, specialmente, forti raffiche, anche superiori a 100 km/ora, si possono registrare in occasione di nubifragi ed altri eventi temporaleschi a carattere locale.
Storia antica.
La zona di Bologna risulta abitata fin dal IX secolo a.C., come risulta dagli scavi effettuati a partire da metà '800 nella vicina Villanova, frazione di Castenaso.
In questo periodo, e fino al VI secolo a.C., l'insediamento appartiene alla fase indicata appunto come villanoviana ed è sparso in vari nuclei.
Nel VII-VI secolo a.C. abbiamo testimonianze di un'apertura ai modelli artistici della vicina Etruria: anche la composizione etnica della popolazione cambia, passando dagli Umbri agli Etruschi che la battezzarono Felsina.
Successivamente (V-IV secolo a.C.), con la discesa dei Galli nella penisola gli Etruschi vengono progressivamente messi in minoranza, e il dominio gallico sulla zona durerà fino al 196 a.C., anno in cui i Galli Boi vengono scacciati dai Romani.
Nel 189 a.C. questi ultimi fondarono sul sito una colonia di diritto latino a cui diedero il nome di Bononia.
Dopo la caduta dell'Impero, fu soggetta ad Odoacre, a Teodorico il Grande (493-526), a Bisanzio e infine, nel 727, ai Longobardi, nella cui ottica era solo un centro militare.
Nel 774 la città capitola davanti a Carlo Magno, che la consegna al papa Adriano I. Ripopolatasi nel X secolo, Bologna inizia a nutrire aspirazioni comunali, che riuscirà ad affermare alla morte di Mathilde di Canossa, nel 1115, ottenendo l'anno successivo una serie di concessioni giurisdizionali ed economiche dall'imperatore Enrico V.
Il comune partecipò alla lotta contro il Barbarossa, conclusasi con la pace di Costanza nel 1183, dopo la quale conobbe una forte espansione, anche edilizia (periodo delle case-torri): fu uno dei principali centri di scambio commerciale grazie a canali che permettevano il transito di grandi quantità di merci.
Basti considerare che alla fine del XIII secolo, con i suoi 50.000, forse 60.000 abitanti era la quinta città europea per popolazione (dopo Cordoba, Parigi, Venezia e Firenze), al pari con Milano ed era il maggior centro industriale tessile d'Italia.
Il complesso sistema di approvvigionamento idrico di cui era dotata la città, mediante una sviluppata rete di canali tra le più avanzate in Europa, si riforniva d'acqua dai torrenti Savena e Aposa e dal fiume Reno (come il Canale Navile ed il Canale di Savena).
Questa energia idraulica serviva ad alimentare numerosi mulini per la fiorentissima industria tessile serica e per il trasporto di merci.
Dei canali di Bologna (ora quasi tutti interrati) rimangono oggi tracce nella toponomastica.
Nel 1088 fu fondata a Bologna quella che è riconosciuta come la prima università del mondo occidentale (Alma mater studiorum).
Nel XIII secolo, Bologna fu coinvolta nelle lotte tra guelfi e ghibellini, con alterne fortune.
Ad esempio: se, nel 1249, i bolognesi riuscirono addirittura a catturare Re Enzo di Sardegna, figlio di Federico II del Sacro Romano Impero ed a tenerlo imprigionato fino alla sua morte (1272) malgrado le minacce del potente padre; nel 1275, invece, dopo un tentativo, fallito, della guelfa Bologna di attaccare la ghibellina Forlì, le truppe ghibelline di Guido da Montefeltro, di Maghinardo Pagani e di Teodorico degli Ordelaffi, misero in fuga i bolognesi presso il fiume Senio, al ponte di San Procolo.
La rotta fu tanto grave che il carroccio dei bolognesi venne portato in trionfo a Forlì.
Nel 1256 il Primo Capitano del Popolo (Giordano Lucino) promulga la "Legge del Paradiso" che riscatta i servi della gleba.
Nel 1337 ha inizio la signoria dei Pepoli, definita da alcuni studiosi una "criptosignoria" perché la famiglia cerca di governare ponendosi come primi tra pari piuttosto che come veri e propri signori della città.
La signoria presenta forti elementi di continuità col passato, e resisterà fino al 28 marzo 1401 quando diventeranno signori di Bologna i Bentivoglio.
Nel 1507 passa allo Stato Pontificio fino al 1796 quando con Napoleone arrivano a Bologna le truppe francesi ma, dopo il Congresso di Vienna (1815) la città ritorna alla Chiesa.
Vi si stabiliranno gli Austriaci, per essere poi annessa al Regno d'Italia nel 1860.
Seconda guerra mondiale.
La città di Bologna fu esposta a numerose azioni di bombardamento durante la Seconda Guerra Mondiale.
L'importanza della città come grande centro urbano di raccordo tra nord e centro ed in particolare il valore strategico del suo nodo ferroviario la resero obiettivo primario da parte dei comandi Alleati.
A tal fine il 16 luglio 1943 ebbe inizio una serie di bombardamenti i cui obiettivi erano essenzialmente stategici, ma con un raggio d'azione talmente vasto da coinvolgere gran parte del tessuto urbano e della popolazione.
L'attacco ebbe sulla città effetti devastanti tra i quali, lo sconvolgimento della fisionomia di quartieri del centro storico di Bologna e danni ingenti al principale scalo ferroviario.
Al termine del conflitto il 44% del patrimonio edilizio della città era stato distrutto o gravemente danneggiato.
Il 25 settembre 1943, Bologna fu nuovamente oggetto di attacchi e incursioni aeree, si contano 936 morti, e migliaia di feriti, a differenza del 16 luglio vengono bombardati i quartieri periferici oltre al centro.
Bologna è stata protagonista nella resistenza, dal dopoguerra la città è stata sempre un baluardo e fiore all'occhiello delle amministrazioni di sinistra.
La città ha avuto ininterrottamente sindaci di sinistra dal 1945 al 1999, il più famoso dei quali è stato Giuseppe Dozza.
Nel 1999 tale tradizione si è interrotta con la storica affermazione di Giorgio Guazzaloca.
Storia recente.
Durante l'amministrazione di Renato Zangheri, il 2 agosto 1980 alle ore 10.25 una bomba esplose alla stazione centrale di Bologna causando 85 morti, per quella che passerà alla storia come la Strage di Bologna per la quale furono condannati, come esecutori dell'attentato, i neofascisti dei NAR Valerio Fioravanti e Francesca Mambro.
Nel 1999 il centro-sinistra perse le elezioni comunali, e gli elettori votarono in maggioranza a favore della coalizione di centro-destra guidata da Giorgio Guazzaloca.
L'esperienza del centro-destra venne, poi, bocciata degli elettori bolognesi nel 2004 quando l'ex sindacalista Sergio Cofferati venne eletto Sindaco della città, grazie alla partecipazione determinante della cittadinanza attiva (85 movimenti e associazioni, molte delle quali diedero vita nel 2005 alla rete Unirsi) insieme ai partiti de L'Ulivo e de L'Italia dei Valori.
I portici, le mura e l'architettura.
Bologna è la città dei portici: oltre 38 Km nel solo centro storico.
Li si trova in quasi tutte le vie del centro e la loro origine è in parte da attribuirsi alla forte espansione che ebbe la città nel tardo medioevo, quando la città e la fiorente università divennero un polo ambito per studiosi e letterati di tutta l'Europa, ma anche per la popolazione proveniente dalla campagna.
Di qui la necessità di sfruttare al meglio gli spazi e aumentare la capienza delle case espandendo i piani superiori al piano terra, dapprima con la creazione di sporti in legno sorretti da travature, e successivamente da portici sorretti da colonne.
Peraltro i portici, come anche in altre città vicinanti, costituirono anche un sistema pressoché spontaneo di camminamenti coperti, consentendo perciò di percorrere buona parte delle strade al riparo da pioggia e neve.
Esse furono anche un mezzo per l'espansione di attività commerciali e artigiane.
Ritenere che la nascita del portico sia solo una diretta conseguenza delle necessità espansionistiche del tessuto urbano è però fare torto ai principi di saggia amministrazione urbanistica che hanno dimostrato gli allora rettori della città.
Anzi dobbiamo rilevare la loro lungimiranza e la loro capacità di predisporre dei servizi per tutti, richiedendo un sacrificio alla proprietà privata (i portici sono eretti su suolo privato e la loro manutenzione è di pertinenza del proprietario della casa annessa alla struttura portilizia) obbligandola alla costruzione delle case coi portici e al loro uso pubblico.
Un curioso editto del 1288, secondo il quale nessun nuovo edificio doveva essere privo di portico, specificava che questi dovevano essere alti almeno 7 piedi bolognesi (2,66 metri), questo per permettere il transito di un uomo a cavallo.
Identica anche la larghezza minima.
A queste misure non si attenne scrupolosamente la popolazione più indigente che in alcuni casi riservava 1 o 2 piedi alla propria dimora obbligando i cavalieri transitanti a chinare il capo.
La struttura romana della città non è più visibile dato che la fisionomia attuale del vasto centro storico si è sviluppata nel XI e XII secolo.
Bologna ebbe tre cerchie di mura: la più antica era costruita in selenite e risale all'epoca di Teodorico.
Queste furono distrutte per ordine di Federico Barbarossa e al loro posto vennero costruite le più ampie mura dei Torresotti (XII secolo).
La terza e ultima più grande cerchia di mura risale al XIII e XIV secolo: e non ebbe mai una efficacia difensiva.
Di essa - dopo il discutibile abbattimento avvenuto all'inizio del XX secolo - sono rimaste dieci delle dodici porte e alcuni piccoli tratti.
Entro il tracciato di queste mura il tessuto urbano della città è rimasto in gran parte intatto: questo lo rende uno dei centri storici più estesi d'Italia, e i suoi 38 chilometri di portici lo rendono particolare.
Le torri.
Le torri gentilizie di Bologna di origine medioevale,sono uno dei tratti più caratteristici della città.
Secondo il conteggio effettuato da Giovanni Gozzadini nel XIX secolo, le torri nel medioevo sarebbero state addirittura più di 180 (una enormità rispetto all'estensione della città di allora).
Stime condotte con metodi più moderni riducono questo numero a 90-100 tra torri e case-torri, un valore comunque considerevole considerando il notevole sforzo necessario all'epoca per edificare costruzioni simili.
Di esse purtroppo se ne sono salvate solo diciassette.
Fra le torri superstiti si possono citare la Torre Altabella (61 metri di altezza), la Torre Prendiparte (60 m), e le ben più note Torre degli Asinelli e Garisenda.
Le due torri sono i monumenti simbolo della città: la Torre degli Asinelli (alta 97 metri) e la Torre della Garisenda (in origine alta 60 metri, ora 48) edificate per volere di nobili ghibellini nel XII secolo.
La più pendente delle due, la Garisenda, fu citata più volte da Dante Alighieri, nella Divina Commedia (Inferno, XXXI, 136-140) e nelle Rime, a riprova del suo soggiorno a Bologna.
Le chiese.
In Piazza Maggiore si trova la gotica e imponente (è la quinta chiesa più grande del mondo) basilica di San Petronio costruita per volere del Comune (e infatti le abitazioni presenti sul terreno in cui edificare furono acquistate con soldi pubblici) fra il 1390 ed il 1659.
Presenta un portale decorato da bassorilievi di Jacopo della Quercia, mentre all'interno si trovano alcune cappelle notevolmente decorate.
Nella navata sinistra, sul pavimento, è visibile la meridiana più grande del mondo, progettata dal matematico Giovanni Domenico Cassini e realizzata nel 1655.
Nella Piazza Maggiore si trovano la fontana del Nettuno, opera del Giambologna; il Palazzo Comunale (XIII e XV secolo) e il Palazzo del Podestà, riedificato nel 1845 accanto al duecentesco Palazzo Re Enzo.
Di notevole interesse la chiesa di San Francesco del XIII secolo (anche se ha subito notevoli interventi nel XIX secolo e nel secondo dopoguerra), primo esempio di gotico francese in Italia, e gli adiacenti i monumenti funebri dei glossatori, e la chiesa di San Domenico del XIII secolo, con l'arca in cui sono conservate le spoglie del santo: il sarcofago fu realizzato nel 1264-1267 da Nicola Pisano e bottega, mentre la cimasa è opera di Niccolò dell'Arca, fu iniziata nel 1469 e, essendo rimasta incompiuta dopo la sua morte nel 1494, è completata da alcune piccole statue di Michelangelo; all'interno della basilica, da notare anche il Sepolcro Tartagni di Francesco di Simone Ferrucci.
In piazza Santo Stefano spicca il complesso di Santo Stefano, noto anche come "le Sette Chiese" a causa della sua notevole articolazione in numerose chiese e cappelle collegate da un cortile e da un chiostro.
Il nucleo originale fu edificato nel VIII secolo su un tempio pagano del II secolo dedicato alla dea egizia Iside, del quale resta un architrave con dedica alla dea, murato all'esterno, e alcune colonne di granito africano, all'interno.
L'impianto architettonico principale è marcatamente romanico, nonostante alcune modifiche successive.
Qui erano conservate fino al 2000 le spoglie di San Petronio, ora traslate nella omonima basilica; alcune cappelle del complesso sono dedicate ai caduti italiani nei conflitti mondiali.
Notevoli anche la cattedrale di San Pietro (ricostruita al XVII secolo); San Giacomo Maggiore (1263), in stile gotico e con elegante portico rinascimentale; la Basilica di Santa Maria dei Servi (eretta tra il XIV ed il XVI secolo), con una Maestà di Cimabue e un suggestivo quadriportico; Santa Maria della Vita (è la chiesa del primo ospedale di Bologna, fondato nel 1260), al cui interno si trovano le preziosissime terracotte delle Marie Piangenti, note come Compianto sul Cristo morto e realizzate da Niccolò dell'Arca tra il 1463 e il 1490.
Sul Colle della Guardia a circa 300 e a sud-ovest del centro storico si trova il caratteristico santuario della Madonna di San Luca (1723), che si raggiunge per una lunghissima e suggestiva via porticata del XVII e XVIII secolo (lunga ben 3,7 km e dotata di 666 archi).
Su un colle adiacente al Colle della Guardia, sorge l'Eremo di Ronzano, tipico convento di campagna costruito nel 1140 e riconsacrato ai frati Servi di Maria dal 1921.
Oggi ospita il nuovo centro di genetica d'eccellenza dell'Università di Bologna L'Archiginnasio.
L'Archiginnasio di Bologna è uno dei palazzi più significativi della città: fu sede dell'antica Università, dal 1563 al 1803.
Il palazzo fu costruito nel 1562 su progetto di Antonio Morandi (detto il Terribilia), ed è ricchissimo di storia e opere d'arte.
Citiamo il complesso araldico murale (che si compone di più di 6000 stemmi studenteschi), ed il teatro anatomico (che risale al 1637, sala dedicata allo studio dell'anatomia a forma di anfiteatro, costruita in legno d'abete, soffitto a cassettoni, e decorata con statue di illustri medici del passato e di modelli anatomici dell'artista Lelli).
Dal 1838 è sede della Biblioteca Comunale.
Ville e palazzi storici.
La maggior parte dei palazzi di Bologna risalgono principalmente all'epoca in cui la città era inglobata nello Stato della Chiesa tra il XVI e il XVIII secolo ed appartenevano alle famiglie senatorie che governavano Bologna a quei tempi.
Alcuni furono costruiti altri, già presenti, solo ammodernati.
I Bentivoglio precedentemente furono tra le prime famiglie a costruirsi un loro palazzo che però fu distrutto e le macerie si trovano ai Giardini del Guasto dei Bentivoglio, dietro il Teatro Comunale.
Per quanto riguarda le ville, in molti casi si tratta di antichi conventi o luoghi di culto che, in età napoleonica, vennero venduti a privati e in qualche occasione trasformati appunto in ville.
Cultura.
Nel 2000 Bologna è stata Capitale europea della cultura, mentre nel 2006 è stato conferito alla città il riconoscimento da parte dell'UNESCO di Città creativa della musica, la prima in Italia, la seconda in Europa dopo Siviglia.
Musei e biblioteche.
Bologna è una città dal sistema museale molto attivo ed espanso, costituito da ben 43 musei (per lo più Comunali e Universitari) sempre curati ed aggiornati e nei quali, accanto alle ricche collezioni permanenti, stazionano spesso importanti e interessanti mostre.
I principali musei sono: le Collezioni Comunali d'Arte, il Museo Civico Archeologico (con collezioni di epoca romana, etrusca e preistorica), il Museo Civico Medievale, la Pinacoteca Nazionale di Bologna (con opere dei Carracci, Giotto, Vitale da Bologna, Raffaello, Guido Reni, Parmigianino), il Museo Morandi, il Museo Civico d'Arte Industriale Davia Bargellini, il Museo del Patrimonio Industriale alla Fornace Galotti, la Galleria d'Arte Moderna di Bologna.
L'Università ha un numero elevatissimo di propri musei e biblioteche, quasi uno per ogni facoltà, a cui si aggiungono i musei religiosi.
Fra le biblioteche si segnalano la Biblioteca Comunale dell'Archiginnasio e la moderna Biblioteca Sala Borsa (inaugurata nel 2001).
Mentre la più fornita (oltre 1.300.000 libri) è la Biblioteca Universitaria di Bologna dell'Alma Mater Studiorum.
Di notevole interesse, e di capitale importanza in ambito nazionale ed europeo, è anche la Cineteca di Bologna, istituzione comunale dedicata al cinema ed alla filmografia.
Di recente costituzione è anche l'interessante Museo internazionale e biblioteca della musica di Bologna, che, insieme al Conservatorio Giovanni Battista Martini detiene un notevole insieme di collezioni musicali (libri, strumenti musicali, quadri).
Teatri.
Il teatro è stata una forma di intrattenimento molto diffusa a Bologna fino dal Cinquecento.
Il primo teatro pubblico fu il Teatro della Sala, attivo a partire dal 1547 nel Palazzo del Podestà.
Una figura molto importante del teatro bolognese e italiano fu Alfredo Testoni, il commediografo autore del "Cardinale Lambertini", grande successo teatrale sin dal 1905, riproposto poi sullo schermo dall'attore bolognese Gino Cervi.
Nel 1998 il Comune di Bologna ha dato vita al progetto "Bologna dei Teatri", un'associazione che riunisce le principali strutture teatrali della città.
Si tratta di un circuito di teatri dall'offerta culturale variegata, che spazia dalla commedia dialettale bolognese alla danza contemporanea, ma con una strategia di comunicazione e promozione unitaria.
In concreto, gli spettacoli in cartellone nei vari teatri aderenti al progetto vengono pubblicizzati settimanalmente attraverso una locandina unica.
I principali teatri di Bologna sono: Altri teatri o luoghi di spettacolo: Università.
L'Alma mater studiorum - Università di Bologna è considerata la più antica università del mondo occidentale.
La data della sua fondazione è stata fissata convenzionalmente nell'anno 1088 da una commissione composta, tra gli altri, da Giosuè Carducci.
Attualmente circa 80.000 studenti (che su meno di 400.000 abitanti sono un numero considerevole) e 23 facoltà.
La vita della città e quelle dall'Università sono intimamente connesse fin dal medioevo, facendole meritare l'appellativo di Bologna la dotta.
Questa massa di studenti, provenienti da ogni parte d'Italia e del mondo (in particolare dal Progetto Erasmus) ha un notevole impatto sulla vita della città.
Se da una parte questo afflusso contribuisce a vivacizzare in maniera significativa un centro storico in cui l'età media dei residenti sarebbe molto alta, d'altro canto tutte le amministrazioni degli ultimi anni hanno dovuto confrontarsi con problemi di ordine pubblico e di sporcizia legati all'animata vita notturna della zona universitaria.
Oltre alla celebre Università sono presenti diversi licei e istituti superiori.
Fra questi il Liceo Ginnasio Luigi Galvani in via Castiglione, che ha annoverato tra i propri studenti i politici Gianfranco Fini e Pierferdinando Casini e l'autore letterario e regista Pier Paolo Pasolini.
Sport.
Lo sport di vertice a Bologna è la pallacanestro.
Negli anni Novanta la città si è guadagnata l'appellativo di Basket City ("la città della pallacanestro") grazie alla contemporanea militanza ai vertici della Serie A1 delle due squadre bolognesi Virtus e Fortitudo.
Anche il calcio, come in tutte le città italiane, è molto popolare.
Il Bologna Football Club 1909, la principale squadra della città, nel corso della sua storia ha vinto 7 scudetti (1925, 1929, 1936, 1937, 1939, 1941, 1964), due coppe Italia (1970, 1974) ed ha raggiunto due volte la semifinale di Coppa UEFA.
Bologna ha, e ha avuto in passato, squadre di vertice in altri sport.
La Fortitudo Baseball ha vinto sette campionati italiani (l'ultimo nel 2005), quattro Coppe Italia e due Coppe dei Campioni.
La Zinella Volley ha vinto il campionato italiano nel 1984/85, la Coppa Italia nel 1983/84, la Coppa delle Coppe nel 1986/87 e una Coppa di Lega nel 1985/86.
Fra gli altri sport di buon livello figurano la pallanuoto (Rari Nantes Bologna e Waterpolo Bologna), il cricket (Pianoro Cricket Club e Bologna Cricket Club), la pallamano (Bologna United Handball), il rugby (Rugby Bologna, recentemente fallito, e la Reno Rugby Bologna che milita nel campionato di serie C con buoni risultati, importante realtà cittadina e provinciale anche per i ben organizzati settori giovanili), l'hockey su prato (HT Bologna) e l'hockey su ghiaccio (Wizards Bologna Hockey Club).
Nel football americano, Bologna si impose, negli anni '80, tra le realtà del campionato della massima serie di quello sport, allora emergente, conquistando il superbowl nel 1985 e nel 1986, rispettivamente con i Doves e con i Warriors.
Nel 1989 le due società si unirono e i Warriors, rifondati ufficialmente nel 2003, hanno raggiunto il superbowl nel 2005 e conquistato nel 2006 lo Youngbowl, Campionato italiano Under 21.
Tra le personalità bolognesi dello sport, si ricordano la velocista Ondina Valla (la prima donna italiana a vincere un oro olimpico), il calciatore Giacomo Bulgarelli (considerato dai tifosi di ogni età come la bandiera del club rossoblu), lo sciatore Alberto Tomba, l'arbitro di calcio Pierluigi Collina, il pilota automobilistico Alex Zanardi.
Tra le aziende che spiccano nel panorama sportivo bolognese, inoltre, non possiamo non citare la Ducati, storica azienda fondata nel 1926 che, nell' immediato dopoguerra, ha iniziato la produzione di motoveicoli.
In particolare modo, negli ultimi vent'anni, l' azienda si è conquistata un invidiabile palmares di vittorie nel campionato Superbike (moto da corsa derivate dalla produzione di serie - 14 titoli mondiali Costruttori e 12 titoli mondiali Piloti), e dal 2003 è diventata una delle protagoniste del Campionato del Mondo della classe MotoGP, vincendo il titolo mondiale nel 2007 con Casey Stoner.
Bologna è stata sede delle due semitappe della 1^ tappa del Giro d'Italia 1994 (22 maggio), una prova in linea vinta da Endrio Leoni ed una cronometro individuale vinta dal francese Armand De Las Cuevas.
Gastronomia.
La fama gastronomica di Bologna risale al medioevo: erano presenti in città potenti famiglie signorili, presso le cui corti servivano i cuochi più celebrati.
Ma la tradizione gastronomica bolognese è strettamente legata all'Università: la mescolanza di numerosissimi studenti e professori di nazionalità diverse arricchì la cultura gastronomica, e rese necessaria una buona organizzazione dell'approvvigionamento alimentare.
Nel trecento si contavano in città ben 150 osterie e 50 alberghi, che venivano riforniti dalle fertili campagne circostanti ma anche da lontano, per vie d'acqua (tramite i canali della città, che erano collegati al Po e di qui al mare).
Il detto Bologna la grassa va quindi a braccetto con il detto Bologna la dotta.
La cucina Bolognese (così come la cucina emiliana in genere) è nota per la sua varietà ed opulenza: i piatti tipici sono a base di carne (in particolare maiale) e pasta all'uovo.
Sono particolarmente famosi i saporiti la mortadella, i tortellini, le lasagne, il ragù (tipicamente usato per condire le tagliatelle).
La leggenda racconta che i tortellini siano stati modellati sulla forma dall'ombelico di Venere.
Le tagliatelle, sempre secondo la leggenda, furono create a somiglianza dei lunghi capelli biondi di Lucrezia Borgia in occasione delle sue nozze con il Duca di Ferrara, Alfonso I d'Este.
LAccademia Italiana della Cucina e l'associazione Confraternita del Tortellino hanno depositato a partire dagli anni '70 le ricette ufficiali di alcuni piatti tipici presso la Camera di Commercio di Bologna.
Si tratta di: Evoluzione demografica.
L'età media dei cittadini bolognesi è in crescita, ma dalla fine degli anni '90 aumenta anche il numero delle nascite.
Dopo la diminuzione di residenti avvenuta negli anni '80 (in genere a beneficio dei comuni della cosiddetta area metropolitana, alcuni dei quali hanno anche raddoppiato la loro popolazione), negli ultimi anni Bologna sta avendo un leggero saldo migratorio positivo, tant'è che si stima che nel 2007 si possa tornare a superare stabilmente la soglia dei 375.000 abitanti residenti nel territorio comunale.
Cresce il numero di immigrati extracomunitari: a fine 2006, le comunità più numerose residenti in città risultano essere cittadini provenienti da: Città gemellate.
Bologna è gemellata con 13 città del mondo: Inoltre sono stati sottoscritti vari protocolli di cooperazione con le città di:
</doc> 
<doc id="624" url="http://it.wikipedia.org/wiki/Bolzano">
Bolzano.
Bolzano (//, pronuncia locale //, in tedesco Bozen //, in ladino Bulsan //) è una città dell'Italia settentrionale, capoluogo della Provincia autonoma di Bolzano e dell'omonimo comprensorio, nella regione Trentino-Alto Adige.
Ha 101.063 abitanti (statistica ufficiale, 31.03.2008): la sua popolazione, secondo il censimento del 2001, è per il 73% di lingua italiana, per il 26,29% di lingua tedesca e per lo 0,71% di lingua ladina; l'agglomerato urbano bolzanino sale a 140.000 abitanti, se si conta l'intera popolazione della conca, che comprende i centri di Laives, Bronzolo, Vadena, Appiano, Cornedo e Terlano.
La percentuale di stranieri, provenienti in maggioranza dall'Europa extracomunitaria, al 31 dicembre 2007 ammontava al 10,1% (10.147), Bolzano conseguì il diritto di città nel 1268.
Territorio e clima.
Bolzano è situata alla quota di 262 m nella parte orientale dell'ampia conca originata dalla congiunzione delle valli di Isarco, Sarentina e dell'Adige.
La conca è delimitata ad ovest dalla catena della Mendola, a nord-ovest dell'Altopiano del Salto (Salten, 1.500 m), a nord-est da una cima minore del Renon (Ritten) chiamata Monte Tondo (Hörtenberg), e a sud-est dal Monte Pozza (Titschen, 1.619 m) sul cui versante settentrionale si trova la località Colle (Kohlern), il cui nome è spesso impropriamente usato per designare l'intero monte.
Una piccola balza rocciosa di quest'ultimo, chiamata Virgolo, si erge verticalmente a ridosso della città.
La città è collegata ai tre monti più vicini da funivie che superano ciascuna circa mille metri di dislivello: la funivia del Colle che risale il Monte Pozza sino al Colle di Villa (Herrenkohlern), quella del Renon con arrivo a Soprabolzano e quella di San Genesio che raggiunge l'omonimo paese sull'altopiano del Salto.
Dalla città, guardando in direzione est lungo la val d'Isarco, si vede il poco lontano e suggestivo Catinaccio (Rosengarten, 3.004 m), che è parte delle Dolomiti, con le caratteristiche Torri del Vajolet.
Bolzano è attraversata dal torrente Talvera che confluisce in città nel fiume Isarco, il quale a sua volta si getta nell'Adige pochi chilometri a sud della città stessa.
Il nucleo storico della città risiede nel triangolo delimitato a ovest dal torrente Talvera, a sud dal fiume Isarco e a nord-est dal Monte Tondo.
Il clima della città, situata in un fondovalle alpino, risulta essere continentale, con minime invernali spesso sotto zero e massime estive anche oltre i 35°C; le precipitazioni sono piuttosto scarse e generalmente sotto forma di neve in inverno, mentre risultano essere abbondanti in estate, quando possono svilupparsi temporali, soprattutto nelle ore pomeridiane e serali, per il contrasto di masse d'aria di diverso tipo.
Le aree del territorio comunale situate a quote superiori, sono caratterizzate da un clima alpino, i cui caratteri variano in funzione dell'altitudine, dell'orografia e dell'esposizione.
Toponomastica.
Il nome latino Pons Drusi non è certo alla base del nome odierno.
Vi sono due principali ipotesi sulla derivazione del nome "Bolzano" e "Bozen".
La più diffusa è quella che indica il territorio di Bolzano come un antico possedimento di un celta di nome Bautius (o Baudius), da cui derivò Praedium Bautianum o Baudianum, ovvero "podere di Bautius" (o Baudius), poi tramutatosi in Bauzanum, da cui attraverso varie trasformazioni il nome attuale in italiano, tedesco e ladino.
La seconda ipotesi farebbe derivare il nome da Castellum Balteanum, ossia "accampamento in terreno paludoso", dall'indoeuropeo "balt" (la stessa radice che fa derivare la parola Baltico), che non è totalmente da escludere.
Il toponimo è attestato già nell'VIII secolo come Bauzano, Bauzana, Pauzana e Pozana, dai quali sono derivate l'odierna forma tedesca "Bozen" (conosciuta già nel 1133) e quella italiana (nel 1223).
I nomi dialettali tedeschi sono Boazn (//) o Bouzn (//) e la "/p/" è una caratteristica molto diffusa nella storia toponomastica (Pauzana, Pozana, Poczen, Pozen e Potzen), anche per la particolarità della pronuncia bavaro-austriaca che scambia spesso le "/b/" con le "/p/".
Da Pulsan del 1500 derivano i nomi ladini: Il nome di Bolzano in altre lingue In altre lingue Bolzano è documentata nelle seguenti grafie Preistoria.
In questo periodo la conca bolzanina era una piana malsana e paludosa, ma reperti archeologici risalenti al periodo preistorico fanno ritenere che le pendici dei monti attorno ad essa fossero comunque già abitate.
Periodo romano.
Nel 15 a.C. il generale Druso nel conquistare le Alpi fondò un accampamento noto col nome di Pons Drusi (Ponte di Druso), documentato sulla Tabula Peutingeriana del IV secolo d.C.; si ritiene che esso potesse collocarsi nell'attuale area bolzanina.
Dopo le varie ipotesi che lo collocavano sotto l'attuale Castel Firmiano o nei pressi di Rencio, oggi più accreditate sono quelle che pongono la stazione romana dove adesso si trova il paese di Cardano nel comune di Cornedo oppure nel centro storico, dove sono stati trovati resti di costruzioni romane (sotto l'attuale Convento dei Cappuccini) e di una basilica paleocristiana (sotto l'attuale Duomo).
Dal Medioevo al 1800.
Nell'Alto Medioevo gli abitanti del territorio che si stava trasformando da Pons Drusi a Bauzanum si spostarono sul Virgolo dove nel VII secolo si stabilì un conte dei Baiuvari; il territorio divenne così parte del Sacro Romano Impero.
Agli inizi dell'XI secolo, per volontà del vescovo di Trento Ulrico II, vennero eretti i primi edifici della nuova Bolzano in valle (dove oggi si trova piazza del Grano).
La nuova città si sviluppò subito diventando un importante centro mercantile, dove si svolgevano numerose fiere annuali.
Nel 1268 Bolzano divenne una città (Stadt) dedita al commercio e ai contatti fra nord e sud dell'Europa.
La città si sviluppò velocemente, espandendosi oltre il nucleo originario, quello dei Portici e nel 1300 contava già 3.000 abitanti.
Fino al XIII secolo Bolzano era il capoluogo dell'omonima contea sotto il controllo dei vescovi principi di Trento, dopodiché la zona cadde sotto il controllo dei conti di Tirolo, nei pressi di Merano, che diedero poi il nome all'intera regione.
Quindi passò agli Asburgo, alla quale rimase quasi ininterrottamente fino al 1918.
Nel 1437 la città si dotò del primo statuto.
Nel XVII secolo Bolzano conobbe il periodo di massimo splendore, quando Claudia de' Medici, contessa del Tirolo, concesse alla città i privilegi mercantili e fece erigere il Magistrato Mercantile, un tribunale bilingue che si occupò di litigi tra commercianti nel periodo delle fiere.
La città era già da sette secoli luogo di scambi commerciali, nonché abitata da banchieri fiorentini come i Bocci, che tedeschizzarono il loro cognome in Pötsch.
In questo periodo Bolzano divenne anche un importante centro artistico e culturale, dove gotico e romanico convivono armoniosamente, con il barocco e lo jugendstil che si aggiungeranno più tardi, dando un aspetto più moderno al centro storico.
Dalla rivoluzione francese al 1918.
Dopo la rivoluzione francese la città venne annessa per un breve periodo al Regno Italico, ma dopo pochi anni tornò all'Impero Austro-Ungarico, alla quale rimase ininterrottamente fino al 1918.
Durante l'occupazione napoleonica Bolzano divenne un centro del dipartimento dellHaut-Adige (Alto Adige), del quale faceva però parte anche Trento.
In questo periodo Bolzano venne privata dei suoi privilegi mercantili e, pur rimanendo un centro economico e commerciale, non ebbe più fiere fino al 1948, quando venne costituito l'Ente Fiera.
Dopo il ritorno all'Austria la città ritornò a crescere dal punto di vista edilizio, ma anche economico.
Nel 1910 il territorio cittadino si espanse costituendo la cosiddetta Groß-Bozen, dato che il comune di Dodiciville (Zwölfmalgreien) decise di costituire un unico comune con Bolzano.
Dal 1918 al 1945.
Dopo la prima guerra mondiale Bolzano venne annessa, insieme al resto dell'attuale Alto Adige, all'Italia.
Con l'avvento del fascismo il territorio di Bolzano venne massicciamente italianizzato, tanto che oggi è uno dei cinque comuni a maggioranza italofona (gli altri sono Laives, Salorno, Bronzolo e Vadena).
Il comune di Gries, fino al 1925 autonomo, venne annesso forzatamente a Bolzano.
Nel 1928 venne costituita la "Provincia di Bolzano".
Durante la seconda guerra mondiale, successivamente all'armistizio italiano, Bolzano insieme al resto dell'Alto Adige e delle limitrofe province di Trento e Belluno venne inclusa nella Operationszone Alpenvorland - Zona d'Operazione delle Prealpi creata da Adolf Hitler (quindi annessa de facto al Reich seppur appartenente de jure alla Repubblica Sociale Italiana) e ne divenne la capitale.
In questo periodo vennero ripristinati i toponimi tedeschi anche in città, mantenendo però il bilinguismo.
Dal 1945 ad oggi.
Dopo la seconda guerra mondiale Bolzano rimase all'Italia, ma all'insegna dell'autonomia provinciale: mentre lo statuto del 1948 privilegiava la regione piuttosto che la provincia, nel 1972 fu sancita una forte autonomia provinciale e nel 1992 veniva attuato il "Pacchetto".
La convivenza pacifica è stata messa a dura prova soprattutto negli anni sessanta, con strascichi in quelli settanta e ottanta.
La città subì numerosi attentati da parte dei cosiddetti "terroristi sudtirolesi", in parte ancora festeggiati come "combattenti per la libertà" (Freiheitskämpfer), che la popolazione italiana subì con grande civiltà senza mai reagire con analoghe violenze.
Le forze dell'ordine risposero fermamente e nel processo ai terroristi tenutosi a Milano l'avvocato roveretano riuscì a dimostrare casi di tortura da parte dei Carabinieri.
Vedi anche Befreiungsausschuss Südtirol.
Dalla fine degli anni ottanta la situazione si è calmata e da allora le violenze a sfondo etnico sono cessate; indubbiamente sul piano umano e sociale, nonché politico, la situazione rimane a volte poco serena, con una tensione sociale latente e continua.
Capitale delle Alpi, organismi e rappresentanze internazionali.
Bolzano viene sempre più spesso definita e si definisce come Capitale delle Alpi o della Montagna.
Anche il prestigioso quotidiano inglese Times descrive Bolzano come il «centro mondiale della storia della montagna».
Infatti a Bolzano hanno sede il Museo Archeologico con Ötzi, l'uomo dei ghiacci, il museo internazionale della montagna di Reinhold Messner e Bolzano è anche sede, dal settembre 2003, con Innsbruck del Segretariato permanente della Convenzione delle Alpi.
La sede è all'interno dell'EURAC.
Bolzano è anche sede della segreteria dell'Euregio Tirolese.
A Bolzano è presente il consolato onorario della Repubblica Federale di Germania.
Inoltre la città fa parte della comunità di lavoro Città delle Alpi ed è gemellata con la città ungherese di Sopron, ma da qualche anno intrattiene rapporti non ufficiali anche con la sua capitale Budapest, nonché con altre città europee.
Nel 2008 la comunità di interessi "Città delle Alpi" ha attribuito a Bolzano il titolo di "Città Alpina dell'anno 2009".
Evoluzione demografica.
Il territorio di Bolzano è stato allargato due volte: I tre territori storici di Bolzano (centro storico), Dodiciville e Gries costituiscono i tre comuni catastali dell'odierna Bolzano.
Nella tabella i dati si riferiscono alla Città di Bolzano in base ai confini territoriali attuali: Città di Bolzano (fino al 1911 senza Dodiciville e fino al 1925 senza Gries) Popolazione.
La popolazione della città dopo anni di continuo crollo della popolazione con il minimo storico degli ultimi trent'anni al censimento del 2001 con meno di 95.000 persone censite è in ripresa, soprattutto grazie al saldo migratorio.
Dopo aver contato una popolazione residente prossima ai 100.000 abitanti per tutto il 2006 e all'inizio del 2007, ha superato nuovamente il limite nel mese di marzo 2007.
Bolzano ha registrato il primo superamento della quota dei 100.000 abitanti nel novembre 1966 arrivando al massimo il 31 dicembre 1975 con 107.112 residenti, con un successivo calo progressivo fino a oltrepassare in negativo il limite nel corso del 1991.
Dopo il 1966 il minimo storico si è registrato in occasione del censimento della popolazione del 2001 con una popolazione registrata inferiore ai 95.000 abitanti.
Questo calo è in buona parte legato al trasferimento di molti bolzanini in comuni limitrofi (Laives, Bronzolo, Appiano, Terlano), la cui popolazione è fortemente cresciuta negli stessi anni.
A Bolzano vive il 20,4% dell'intera popolazione provinciale e considerando l'hinterland (circa 120.000 abitanti), la popolazione concentrata in città e nei comuni limitrofi incide per circa il 30% a livello provinciale.
Gruppi linguistici.
Bolzano ha la caratteristica principale di essere una città dove convivono tre gruppi linguistici: quello italiano, quello tedesco e quello, seppur ampiamente minoritario, ladino.
All'ultimo censimento della popolazione la maggioranza si è dichiarata appartenente al gruppo linguistico italiano (73%), chi si è dichiarato appartenente al gruppo linguistico tedesco raggiunge il 26,29% mentre chi si è dichiarato ladino è lo 0,71%.
Bolzano è dunque uno dei cinque comuni dell'Alto Adige dove la maggioranza della popolazione è italofona e di questi è quello con la percentuale superiore.
Gli italofoni sono sparsi in tutti i quartieri della città anche se sono in minoranza in alcuni quartieri storici (Centro Storico, Rencio, Gries) e solo una piccola minoranza (perlopiù trentini) era già presente in città prima dell'annessione della città all'Italia.
Secondo il censimento del 1910 i parlanti italiano o ladino erano nel comune di Bolzano, inclusa Dodiciville (escluso il comune di Gries) il 6,43% (3,74% Bolzano; 10,27% Dodiciville).
La maggior parte degli italofoni non nati a Bolzano (soprattutto anziani ed immigrati recenti dal Sud Italia) proviene (al 31.12.2005.
) da Veneto (8,20%), Trentino (5,67%) e Calabria (2,47%) e sono in diminuzione, mentre aumentano le immigrazioni da regioni come Campania, Puglia e Sicilia.
Comunque il 51,23% (in diminuzione rispetto all'anno precedente) è bolzanino di nascita.
Gli italofoni di Bolzano non possiedono un proprio dialetto regionale anche se nella lingua italiana parlata a Bolzano esiste un substrato veneto-trentino.
Molti parlano l'idioma della regione d'origine (soprattutto il veneto e il trentino).
Ancora oggi alcune comunità regionali hanno proprie associazioni per mantenere la cultura d'origina (Club Rodigino, Fogolar Furlan, Circolo Sardo).
I germanofoni sono in maggioranza nei quartieri storici e ad Aslago e sono piuttosto numerosi nel quartiere popolare Europa a Don Bosco.
I germanofoni abitano in gran maggioranza anche la campagna bolzanina.
Numerosi sono anche i cittadini germanici residenti a Bolzano.
Prima dell'annessione di Bolzano all'Italia e prima dell'italianizzazione forzata, Bolzano era una città quasi totalmente di lingua tedesca (94% circa).
La comunità ladina di Bolzano è la più variegata dell'Alto Adige ed infatti è composta da gardenesi, badioti, fassani, ampezzani e anche friulani (probabilmente anche nonesi si sono dichiarati ladini, anche se non riconosciuti come tali).
Tuttavia i dichiarati al gruppo linguistico ladino non superano lo 0,71% e sono di fatto superati da comunità immigrate più numerose.
A Bolzano hanno sede la Comunità ladina (Comunanza Ladina a Bulsan), la Consulta ladina istituita dalla Città di Bolzano e con 17 membri e a livello provinciale vi è l'Assessorato alla Cultura Ladina e l'Istituto Pedagogico Ladino.
A Bolzano è inoltre presente un'altra minoranza autoctona, ossia quella dei sinti, composta da circa 180 persone residenti perlopiù nei campi sosta nella periferia della città.
I sinti sono cittadini italiani residenti in Alto Adige da molte generazioni e da poco tempo esiste un'associazione romanés (Nevo Drom).
Negli ultimi anni si sono aggiunti circa 130 rom provenienti dalla ex Jugoslavia.
Immigrazione.
Negli ultimi anni la popolazione straniera residente a Bolzano è cresciuta in modo considerevole tanto da arrivare a quasi il 10% degli abitanti (fine 2007); nel 2006 nel capoluogo risiedeva il 31,8% della popolazione straniera in Alto Adige.
Al 31.12.2006 in due circoscrizioni su cinque (Centro-Piani-Rencio e Oltrisarco-Aslago) gli immigrati superano il 10% (rispettivamente il 13,6% e l'11,7%).
Due comunità straniere superano le 1.000 unità (31.12.2006): la maggiore è quella albanese, che al 31 dicembre 2006 contava 1.818 residenti (l'1,82% della popolazione), seguita da marocchini (1.111), pakistani (567), germanici (491), peruviani (371), ucraini (333) e macedoni (327).
Abbondantemente sopra le 100 unità anche romeni, tunisini, serbi e montenegrini, moldavi, cinesi, austriaci, polacchi, bengali, senegalesi e croati.
Le nazionalità presenti al 31.12.2006 erano 105 e in numeri assoluti Bolzano ha il maggior numero di immigrati della regione.
In città sono presenti molte associazioni di stranieri, una radio bolzanina dedica programmi multilingui alle principali comunità e il comune ha istituito la Consulta immigrati di Bolzano, eletta dai cittadini e dalle cittadine extracomunitari residenti in città: la consulta è composta da 16 membri e il presidente (con mandato di un anno) è l'albanese Artan Mullaymeri (dal giugno 2006).
Le elezioni per la consulta registrarono una grossa affluenza.
Religione.
La maggioranza dei bolzanini, sia italofoni che germanofoni, è di religione cattolica romana e Bolzano è dal 1964 sede vescovile della Diocesi di Bolzano-Bressanone.
Inoltre Bolzano è suddivisa in due decanati e diciotto parrocchie (10 bilingui, 7 italiane e 2 tedesche).
Molti cattolici lo sono solo formalmente, ma non sono di fatto praticanti.
Sempre più spesso si svolgono messe soprattutto per la comunità polacca o ispanica.
A Bolzano è però presente da più di un secolo la più numerosa comunità evangelico-luterana della regione composta da circa 600 fedeli e con una propria chiesa e un proprio pastore.
La Comunità fa parte della Chiesa Evangelica Luterana in Italia e il territorio della comunità di Bolzano va dal Brennero alla riva orientale del Lago di Garda e inoltre ha a disposizione uno spazio sulla radio del Sender Bozen della RAI.
La chiesa evangelico-luterana è il luogo di culto anche della comunità veterocattolica.
A Bolzano sono presenti anche molti testimoni di Geova e seguaci di altre confessioni libere come quelli della Chiesa cristiana avventista del settimo giorno, Chiesa Neo Apostolica e della Chiesa di Gesù Cristo dei Santi degli Ultimi Giorni (mormoni), tutte con una sede a Bolzano.
A Bolzano sono sempre state presenti piccole comunità ebraiche, anche se non sempre stabili e non numerose.
La comunità ebraica più importante della regione è quella di Merano (falcidiata negli ultimi anni della seconda Guerra Mondiale dai nazisti, con gravi complicità locali) dove è presente una sinagoga e alla quale fanno capo tutte le famiglie ebraiche dell'Alto Adige (circa 60 membri) e quindi anche di Bolzano, dove si trova invece il più grande cimitero ebraico della regione.
Con l'immigrazione sono giunte anche persone di fedi orientali e cristiano-ortodosse come la comunità greco-cattolica romena a Bolzano (una comunità russo-ortodossa storica è presente a Merano), ma la parte più rilevante è costituita dagli islamici che probabilmente superano le 3.000 unità (ossia circa il 3% della popolazione) rendendo la comunità islamica la più numerosa tra le fedi minoritarie.
Nonostante ciò non sono ancora presenti luoghi di culto stabili.
Politica e identità etniche.
A partire dalle prime elezioni democratiche Bolzano venne retta da governi DC-SVP e durante il periodo definito seconda repubblica da una coalizione di centrosinistra-SVP; dal 1995 al 2005 il sindaco della città fu Giovanni Salghetti Drioli, che portò un periodo di stabilità etnica.
Dopo il referendum comunale del 2003 per il ripristino del nome di "Piazza della Vittoria", che era stato sostituito d'autorità, precedentemente, in "Piazza della Pace" per iniziativa della giunta uscente, nel tentativo di dare un maggiore segno di unione tra i gruppi etnici, la situazione è tornata più tesa, almeno dal punto di vista politico.
Gran parte degli italiani, indipendentemente dallo schieramento politico, ha percepito il gesto come un tentativo di cancellare l'"identità italiana" da parte della componente tedesca che, assieme al centrosinistra, governava la città, e ha quindi votato per il ripristino del nome assunto durante il periodo fascista.
Elezioni comunali 2005.
La situazione politica cittadina si fece ancora più incerta dopo le elezioni comunali del maggio 2005, con la vittoria considerata "storica" del sindaco esponente del centrodestra, l'architetto Giovanni Ivan Benussi, ma con il consiglio comunale in maggioranza di centrosinistra-SVP (che aveva 27 seggi su 50 contro i 21 del centrodestra).
Si presentò così una situazione di sostanziale ingovernabilità.
Le soluzioni erano due: una coalizione allargata ai partiti moderati del centro sinistra o elezioni anticipate.
Il candidato di centrosinistra, il sindaco uscente l'avvocato Giovanni Salghetti Drioli, era stato sconfitto al ballottaggio per soli sette voti.
Al primo turno Benussi era uscito col 42,22% dei consensi contro il 34,83% di Salghetti.
L'SVP, che aveva concorso con un proprio candidato al primo turno, il vicesindaco uscente ed Obmann del partito Elmar Pichler Rolle, aveva avuto il 16,74% e di fatto, se si fosse alleata al primo turno col centrosinistra avrebbe consentito la terza vittoria di Salghetti con il 51,57%, con tuttavia un forte calo di consensi, soprattutto nei quartieri popolari (se dal punto di vista delle circoscrizioni il centrosinistra poteva contarne 4 su 5, da quello dell'elezione del sindaco ne ha solo 2).
Né Salghetti né Benussi erano iscritti a partiti, ma entrambi provengono da un ambiente cattolico (Salghetti dall'Azione cattolica e Benussi da Comunione e liberazione).
La situazione verificatasi fece sì che se il sindaco eletto fosse di centrodestra, mentre il presidente e vicepresidente del consiglio comunale eletti fossero di centrosinistra-SVP: Patrizia Trincanato dei Verdi e Norbert Clementi della SVP.
Dopo i no ribaditi da SVP e Margherita, il "sindaco di Maggio" presentò una giunta tutta di destra.
La giunta Benussi non raccolse i consensi necessari e di conseguenza sia consiglio che giunta decaddero (22 giugno 2005).
Il sindaco aveva proposto al consiglio comunale una giunta formata da quattro assessori di Alleanza Nazionale, due di Forza Italia, uno della Lega Nord (il consigliere della Lega, Kurt Pancheri, è di lingua tedesca), uno di Unitalia e due assessori esterni di cui uno di lingua tedesca, membro di una setta di origini indiane.
Mancando la fiducia del consiglio comunale, il Commissario del governo per la Provincia Autonoma di Bolzano, Giustino di Santo, provvide a sciogliere il Consiglio comunale e a nominare un Commissario amministrativo straordinario coadiuvato da tre subcommissari (di cui uno di madrelingua tedesca), che hanno guidato la città alle successive elezioni comunali di novembre: in un primo momento era stato nominato Marcello Forestiere, prefetto vicario a Bologna; dopo venti giorni venne però sostituito da Maria Serena Pompili, vice prefetto vicario presso il commissariato del governo della stessa Bolzano.
Il commissario del governo giustificò la scelta sostenendo che a guidare una città come Bolzano era necessaria una persona che conoscesse bene la realtà locale.
Due giorni dopo, poiché il consiglio dei ministri aveva "messo a disposizione" (ossia, destituito) il commissario del governo, il commissario della città ha coperto per tre settimane anche la carica di commissario del governo.
Alle nuove elezioni svoltesi il 6 novembre 2005 è stato eletto al primo turno, con il 50,4% dei voti, il candidato appoggiato dall'Unione (con l'eccezione del PdCI), dall'SVP e dall'UDC, Luigi Spagnolli.
Per la prima volta la SVP ha rinunciato a presentare un proprio candidato sindaco.
Collegamenti internazionali e nazionali.
Bolzano è un importante nodo di comunicazioni tra il nord ed il sud dell'Europa.
È raggiungibile in automobile attraverso l'Autostrada del Brennero A22 con due uscite autostradali: Bolzano Sud e Bolzano Nord; dispone di una stazione ferroviaria internazionale con collegamenti tra Italia e Germania (vari treni Eurocity diurni e uno notturno collegano Monaco di Baviera a Verona, Venezia, Milano, Roma e Napoli) e di una stazione di autocorriere per i collegamenti regionali, nazionali ed internazionali, di un aeroporto internazionale (Aeroporto Bolzano Dolomiti) con collegamenti quotidiani per Milano e Roma, e voli charter estivi (Croazia, Sardegna, Calabria) ed invernali (Inghilterra, Germania settentrionale: Berlino, Hannover e Dortmund) effettuati dalle compagnie aeree Air Alps, Welcome Air e Tyrolean Airways.
Collegamenti regionali.
Bolzano è il punto di partenza principale dei pullman adatto sia alle migliaia di pendolari sia ai turisti per raggiungere le altre località del territorio.
La società che gestisce il trasporto extraurbano, la SAD, offre un servizio efficiente e puntuale.
Bolzano possiede tre stazioni ferroviarie (Stazione Centrale, Stazione Bolzano Sud/Fiera e Stazione Ponte Adige/Frangarto) che la collegano alle altre località sulla linea principale del Brennero (tra cui: Egna, Bressanone e Fortezza), ma anche alle località situate sui rami che arrivano fino a Merano e a San Candido.
Con la rinnovata Ferrovia della Val Venosta gestita dalla Provincia Autonoma si può arrivare da Bolzano a Malles in treno.
Il capoluogo è collegato a Merano con partenze ogni ora anche dalla linea di autobus extraurbani.
Viaggiare coi mezzi pubblici in Alto Adige è molto semplice, poiché grazie ad abbonamenti e a carte valore si può raggiungere qualsiasi meta con qualsiasi mezzo pubblico da Innsbruck a Trento utilizzando lo stesso documento di viaggio e con particolari agevolazioni.
Altrettanto sviluppata è la rete di Piste ciclabili dell'Alto Adige.
Da Bolzano partono molte fra le più importanti piste ciclabili che consentono di visitare le Dolomiti.
Collegamenti urbani.
Il sistema di trasporti pubblici bolzanino gestito dalla SASA è ben sviluppato, puntuale ed efficiente.
La rete urbana di autobus è costituita da 17 linee, inclusa la notturna 153 e le linee che collegano le principali località dell'hinterland, come Laives e Cardano.
Tre funivie collegano la città a località montane poste a quota superiore ai 1.000: San Genesio, Soprabolzano sul Renon ed il Colle.
Tra queste, la Funivia del Colle è di importanza storica essendo la più antica del mondo per il trasporto di persone.
In passato vi erano anche due funicolari (Virgolo e Guncina).
L'intera città è percorsa da una rete di 8 piste ciclabili per un totale di 39 km, il che fa di Bolzano la capitale italiana della bicicletta.
Con la costruzione dei nuovi quartieri a sudovest è in progetto la costruzione di una metropolitana di superficie (Stadtbahn) che colleghi l'ospedale centrale con i nuovi quartieri di Firmian e Bivio-Kaiserau, la Fiera, Oltrisarco e il Centro.
Per migliorare il sistema di trasporti e scoraggiare l'utilizzo del mezzo privato (tuttora intensissimo e concausa di problemi di inquinamento atmosferico e acustico) si pensa di potenziare i collegamenti fra Bolzano e la Bassa Atesina e di costruire di una metropolitana suburbana (sul modello delle S-Bahn tedesche) che colleghi l'Oltradige al capoluogo.
Da queste zone proviene gran parte degli oltre 85.000 pendolari che raggiungono quotidianamente il capoluogo altoatesino, ripropondendo così la Ferrovia Bolzano Caldaro, abbandonata nel 1971.
La città disponeva inoltre di una rete tramviaria, la Tramvia di Bolzano, la ferrovia a cremagliera Ferrovia del Renon e le funicolari del Funicolare del Virgolo e di Funicolare del Guncina.
Cultura e sviluppo.
Tra gli obiettivi della Città di Bolzano vi è la presentazione della candidatura per diventare capitale europea della cultura nel 2019.
Nel 2008 ospiterà con Trento la settima edizione della biennale d'arte contemporanea Manifesta.
Istruzione e ricerca.
A Bolzano sono presenti 29 scuole medie superiori frequentate da 7.864 studenti (anno scolastico 2006/07).
I bambini frequentanti le scuole elementari sono invece 4.639 (l'8,8% è straniero) e gli scolari delle medie inferiori sono 2.906 (il 7,62% è straniero): i dati sono riferiti all'anno scolastico 2004/05.
Per quel che riguarda l'istruzione superiore e parauniversitaria, la città può vantare diverse strutture: Nel campo della ricerca e dell'innovazione sono presenti le seguenti strutture: Teatro, musica e cinema.
Negli ultimi anni Bolzano si è sviluppata moltissimo nel campo teatrale e musicale.
Il Teatro Stabile, nato nel 1950 è il secondo teatro stabile d'Italia (successivo solo al Piccolo di Milano, del 1947) e realizza numerose ed importanti produzioni di successo; l'omologo in lingua tedesca sono le Vereinigte Bühnen Bozen (VBB, Teatri riuniti di Bolzano): entrambe le istituzioni presentano i loro spettacoli nel Nuovo Teatro Comunale di Bolzano, in piazza Verdi (il Teatro Stabile anche al Puccini di Merano).
Oltre a ciò, la stagione del Nuovo Teatro Comunale, che dura tutto l'anno, offre rappresentazioni teatrali, commedie, opera, operette, danza e musical.
Tra le coproduzioni di grande successo vi è lo spettacolo di danza moderna Steel - The Legend of the Metal del Teatro Comunale di Bolzano e della Experidance Productions di Budapest.
Molto attivo nella promozione culturale in lingua italiana è da anni il Circolo la Comune, con un fitto cartellone di eventi che spaziano dal teatro (per lo più di stampo brillante) a manifestazioni etnico-culturali, dall'organizzazione di convegni alla proiezione di film che rimangono fuori dalle grandi catene di distibuzione.
A Bolzano sono presenti numerosi teatri: Molto numerosi inoltre sono i centri e le sale polifunzionali e di quartiere o i circoli culturali con un'ampia offerta.
In passato Bolzano aveva un numero di cinema molto alto e spesso vi venivano proposte prime nazionali, ma attualmente in città sono presenti solamente 4 sale cinematografiche (due cinema).
Essendo tale situazione inadeguata alle esigenze della popolazione, negli ultimi anni ci sono stati diversi progetti di apertura di nuovi cinematografi.
Al momento andrà in porto soltanto l'apertura di un multiplex con 7 sale e complessivamente 1.500 posti in via del Macello ai Piani di Bolzano, prevista per la fine del 2008 e l'inizio del 2009.
La gestione della nuova infrastruttura cinematografica, la più grande della regione, sarà affidata alla società Constantin Film di Vienna, che gestisce attualmente la popolare catena austriaca di cinema multisala Cineplexx ed il rinomato cinema d'essai viennese Urania.
All'interno della struttura sono previsti anche negozi, bar e ristoranti.
In fase di progettazione vi è anche un multiplex con 6 sale e complessivi 620 posti all'interno del complesso denominato Kampill Center in via Innsbruck nella zona di Campiglio.
La gestione verrebbe affidata ad un gruppo italiano.
Al momento in città sono presenti i seguenti cinema: Mass media.
A Bolzano hanno sede le principali testate giornalistiche e le emittenti radiotelevisive dell'Alto Adige: Quotidiani, riviste, magazine.
Inoltre vengono pubblicate varie riviste di associazioni, enti (Bolzano Notizie - Bozner Nachrichten del Comune di Bolzano) o società.
Molti quotidiani e riviste italiane, austriache e germaniche hanno un proprio corrispondente a Bolzano.
Anche l'agenzia ANSA ha una propria sede a Bolzano, con un servizio in lingua italiana e tedesca.
Radiotelevisione.
A Bolzano è presente la sede regionale della RAI (il Trentino-Alto Adige ha due sedi autonome) che produce una programmazione radiotelevisiva in tedesco, italiano e ladino.
Nel mese di ottobre 2006, a seguito delle numerose proteste, l'inizio dei programmi radio regionali in onda su Radio 2 nel primo pomeriggio dal lunerdì al venerdì è stato posticipato alle 15.10 per consentire l'ascolto del programma "Viva Radio2", condotto da Fiorello e Marco Baldini, che fino a quel momento era bruscamente interrotto dopo circa mezz'ora per far spazio a serissimi rotocalchi trentini e altoatesini.
A Bolzano ha sede una televisione privata in lingua italiana chiamata Videobolzano 33 (VB33).
Hanno una redazione in città anche le emittenti private regionali RTTR e TCA, la cui sede principale è a Trento.
Sono più numerose le emittenti radiofoniche private: in italiano vi sono Radio NBC, Radio Tandem e Radio Sacra Famiglia, mentre in tedesco vi è la popolare Südtirol 1, Radio Grüne Welle e Radio Nord.
L'ORF (Radiotelevisione Austriaca) ha un ufficio a Bolzano e la redazione di Südtirol heute, il notiziario quotidiano della televisione austriaca per l'Alto Adige.
A Bolzano ha sede anche la RAS, un'azienda pubblica che provvede alla trasmissione in Alto Adige dei programmi radiotelevisivi dell'area germanica, austriaca e svizzera.
Manifestazioni culturali fisse.
A Bolzano si tiene ogni anno un grande numero di manifestazioni culturali.
Di seguito le più importanti: Musei e Gallerie d'arte.
Diversi sono i musei.
Il più importante - di rilevanza mondiale, con la media di 800 visitatori al giorno - è il Museo archeologico provinciale, in cui è conservato il corpo di Ötzi, il famoso uomo dei ghiacci o del Similaun.
Lo spazio polifunzionale del Centro Trevi ospita frequenti mostre d'arte, ma anche convegni.
La città è ricca di belle e importanti gallerie d'arte Castelli.
Numerosi sono i castelli sul territorio comunale o nelle immediate vicinanze: per questo motivo la conca di Bolzano è stata dichiarata la zona con la più alta densità di castelli in Europa Tempo libero.
Per lo svago ha a disposizione dei bei giardini-passeggiate sia in città (i famosi Prati del Talvera, con ottime attrezzature di ricreazione) sia nei dintorni (passeggiate del Guncina e di S.Osvaldo), di piscine coperte e all'aperto, di numerosi campi sportivi per tutti gli sport più popolari: calcio, rugby, baseball, football americano, basket, di un grande stadio del ghiaccio coperto, il Palaonda-Eiswelle (7.220 posti a sedere), di un ampio e attrezzato edificio fieristico con relativo quartiere.
Sindaco e Consiglio comunale.
La giunta comunale è composta da 10 assessori (11 con il sindaco).
Il vicesindaco, che deve appartenere al gruppo linguistico tedesco, è Elmar Pichler Rolle.
Composizione attuale del Consiglio Comunale per lista Economia.
Bolzano si è trasformata da città industriale a centro terziario con una buona attività industriale e nelle campagne della periferia è presente un'attività agricola (mele, uva) di qualità, molto importante è anche il turismo (culturale, business e escursionistico).
A Bolzano esistono una vasta e attiva zona produttiva, già industriale (ricerca scientifica, autoveicoli pesanti, acciaio ecc.) in cui sorge il centro d'innovazione TIS (nato dal BIC-Businness Innovation Center) e anche alcune belle aree artigianali dedite alle produzioni e alle attività più varie.
Il settore tradizionalmente più ricco e redditizio è in ogni caso il commercio (si veda la zona centrale, la più antica, con i caratteristici Portici o il quartiere fieristico).
Nei prossimi anni dovrebbe nascere (nella stessa zona industriale) un polo economico che servirà di base per tutte le piccole e medie industrie/imprese del nord Italia come aiuto nello sviluppo nei primi anni di vita.
La maggiore dimensione internazionale e l'incremento della ricerca scientifica delle principali aziende richiede anche un maggiore spazio edificabile.
Una nuova area a Bolzano Sud è stata strappata la campagna per poter ospitare nuovi insediamenti commerciali.
In seguito alla sempre minore disponibilità di terreni edificabile sono stati comunicati nel corso dei primi mesi del 2007 i progetti per la costruzione di tre nuovi grattacieli: due torri gemelle ai Piani di rispettivamente 39 e 40 metri e una torre di 50 metri nell'area della nuova sede della Salewa, progettata dall'archietto milanese Cino Zucchi, che ospiterà una palestra per l'arrampicata, un hotel, una caffetteria e un asilo, oltre al centro ricerca e sviluppo, uffici e sale conferenze.
La nuova torre sarà il grattacielo più alto della regione, superando di mezzo metro le due torri residenziali nel quartiere Europa a Don Bosco, attualmente le più alte.
Con il cambiamento di legislatura, nel 2006 entreranno in vigore le nuove leggi provinciali sul commercio al dettaglio nella zone produttive, molte erano e sono tutt'ora le richieste di aprire spazi commerciali nella zona produttiva di Bolzano Sud e in quella di Bolzano Est.
A seguito di ciò sono sorti nella zona di Bolzano Sud un ipermercato Interspar di 3.500 mq e un centro commerciale (Centrum) di circa 15.000 mq dove al momento è presente un ipermercato Iperfamila di 2.500 mq ed un mobilificio Emmelunga; le altre strutture apriranno in seguito.
Da molto tempo si parla della realizzazione di un piccolo centro commerciale nel centro storico in un edificio ancora in fase di pianificazione e di un più grande centro commerciale nella zona dei Piani di Bolzano o nel futuro areale ferrioviario.
Aspetti negativi della vita a Bolzano sono la non ancora completa comprensione reciproca fra abitanti di lingua italiana e tedesca, il relativo inquinamento (traffico veicolare, riscaldamento prolungato, industria), i costi elevati delle merci di prima necessità e soprattutto degli alloggi.
Questo ultimo punto è aggravato dalla scarsa disponibilità di immobili privati destinati all'affitto, anche se è molto forte la presenza dell'edilizia pubblica (tramite l'IPES, l'Istituto provinciale per l'edilizia sociale).
Secondo dati Eurostat Bolzano con la sua provincia è l'area più ricca d'Italia e all'ottavo posto nell'Unione Europea.
Lavoro.
Secondo il censimento della popolazione 2001 al giorno di riferimento 22 ottobre lavoravano a Bolzano 61.376 collaboratori divisi in 11.672 luoghi di lavoro.
Gli enti pubblici hanno primaria importanza con 315 luoghi di lavoro e 13.835 impiegati.
Gli impiegati in organizzazioni no profit sono 2.308.
Nella zona produttiva di Bolzano Sud lavorano all'incirca 11.000 persone.
Nel 2006 il tasso di disoccupazione cittadino era dell'1,8%, contro una media provinciale del 2,6%.
Essendo il principale centro politico, culturale, economico-finanziario e commerciale nonché industriale dell'Alto Adige, Bolzano è il maggiore datore di lavoro della provincia.
Aziende maggiori.
Bolzano è sede di aziende piccole, medie e grandi, con un numero maggiore di quelle medio-piccole.
Molte operano anche su un mercato internazionale, mentre altre svolgono un ruolo di primaria importanza solo in Alto Adige.
Bolzano è il maggior polo produttivo della provincia ed annovera le aziende tra le più grandi dell'Alto Adige.
I media, nel novembre 2006 avevano riferito che la Fercam sarebbe dovuta essere la prima azienda altoatesina ad entrare alla borsa di Milano nel corso del 2007.
Nell'estate successiva l'azienda ha comunicato un rinvio a data da destinarsi.
Quasi contemporaneamente, il 18 luglio 2007, era la Fri-El Green Power a comunicare l'intenzione di approdare a Piazza Affari.
L'autorizzazione alla quotazione è arrivata il 29 ottobre: il collocamento aveva inizio il 12 novembre, ma proprio al termine del periodo di offerta, il 20 novembre lo sbarco a Piazza Affari saltava.
Finanza.
Bolzano è un'importante centro finanziario a livello regionale e la città è un'importante base per imprese, aziende, banche o imprese assicurative austriache e germaniche che vogliono entrare nel mercato italiano.
Per contro molte imprese e aziende bolzanine operano nei mercati d'Oltralpe.
Le banche bolzanine invece guardano in modo prioritario ad un'espansione a sud.
Gli istituti di credito bolzanini sono: Tra i principali istituti di credito stranieri sono da citare la sede italiana della Hypo Tirol Bank e le sedi italiane per leasing bancario di Hypo Vorarlberg e della Tiroler Sparkasse.
Sport.
La città ospita ogni anno numerose manifestazioni sportive, inoltre ha dato i natali a moltissimi sportivi.
Secondo alcuni studi, Bolzano risulta una delle città italiane dove la popolazione svolge più attività fisica.
Bolzano è sede della Federazione Italiana Faustball.
Hockey su ghiaccio.
Bolzano ha ospitato assieme a Milano e Canazei l'edizione 1994 del campionato del mondo di hockey su ghiaccio, probabilmente lo sport più seguito in città.
La compagine locale, l'Hockey Club Bolzano Foxes, è la più titolata d'Italia, con 17 scudetti all'attivo, oltre a due coppe Italia, due supercoppe Italiane e - a livello internazionale - un'Alpenliga ed un Torneo 6 nazioni.
Nel 2006 l'HC Bolzano ha creato un farm team, per far crescere il vivaio: l'HC Future Bolzano, che ha militato per una sola stagione in serie A2, prima di passare a dedicarsi esclusivamente al settore giovanile.
In serie CU26 milita invece l'EV Bozen 84.
Anche la squadra di hockey femminile, l'Hockey Club Eagles Bolzano, è una delle più titolate, con 7 scudetti.
Calcio.
Nei campionati professionistici e semi-professionistici di calcio Bolzano vanta due società, entrambe dalle divise biancorosse il FC Alto Adige - Südtirol, che milita in Serie C2 (girone A) e il Football Club Bolzano 1996 attualmente in Eccellenza.
L'estate calcistica bolzanina è ricca di spettacoli con numerose amichevoli di lusso e la "Südtirol Cup".
Football Americano.
Inoltre la città vanta una lunga tradizione (per parametri italiani) nel football americano.
La squadra cittadina, i Giants Bolzano, militano nella serie A e le partite si disputano allo Stadio Europa, in via Resia.
Ciclismo.
Bolzano è stata più volte tappa del Giro d'Italia e di altre manifestazioni ciclistiche.
Il 25 maggio 2003 la 15. tappa del Giro d'Italia 2003, una cronometro individuale partita da Merano, si è conclusa a Bolzano con la vittoria dello spagnolo Aitor Gonzalez Jimenez.
Ricordiamo inoltre la fitta rete di Piste ciclabili dell'Alto Adige Podismo.
Il 31 dicembre di ogni anno si svolge l'importante manifestazione podistica di San Silvestro, la BoClassic, una gara sulla distanza dei 10 km (5 per le donne) che attraversa il centro storico della città e che ha visto tra i vincitori atleti del calibro di Sergiy Lebid, Paul Kosgei, Salvatore Antibo, Tegla Loroupe.
Basket.
A Bolzano vi è una squadra di basket femminile, il Basket Club Bolzano Profexional iscritta alla serie A2 (girone Nord).
Dalla stagione 2003/04 a quella 2005/06 ha giocato in serie A1.
Il suo campo è il Palazzetto Paola Mazzali, in memoria dello storico Capitano deceduta in un incidente stradale nell'agosto del 2006.
Sono presenti due squadre maschili, Bolzano Basket e l'US Piani, che giocano in serie D. Pallamano.
A Bolzano vi è una squadra di pallamano, l'SSV Bozen, che disputa le partite nel campionato di serie A1.
Faustball.
Bolzano è l'unica città d'Italia a vantare di una squadra di faustball.
La squadra, appartenente alla società SSV Bozen, costituisce da sola anche la Nazionale Italiana Faustball.
Bolzanini celebri.
Personalità nate, vissute o legate a Bolzano
</doc>
<doc id="627" url="http://it.wikipedia.org/wiki/Bressanone">
Bressanone.
Bressanone (in tedesco Brixen e in ladino Persenon) è una città di 20.047 abitanti (31.08.2007) dell'Italia settentrionale, la terza per popolazione della provincia autonoma di Bolzano, nella regione Trentino-Alto Adige.
È il capoluogo storico, artistico, culturale, economico, sociale ed amministrativo del comprensorio Valle Isarco.
Situata in fondovalle a circa 560, si trova alla confluenza della Rienza nell'Isarco.
A est si trova le cime della Plose con il Monte Telegrafo (2.504), a ovest la Cima Canne e il Monte Pascolo (2.439).
È situata circa 40 km a nord del capoluogo di provincia (Bolzano), circa 45 km a sud del valico del Brennero (confine italo-austriaco) e 35 km a ovest di Brunico (in Val Pusteria).
Viene attraversata dalla autostrada del Brennero, con un casello 5 km più a nord (Bressanone Val Pusteria/Brixen-Pustertal) e uno 8 km più a sud (Chiusa/Klausen).
Dal 3 gennaio 2007 è stato aperto anche un ulteriore casello a Bressanone sud, concepito solo in direzione nord in entrata e in direzione sud in uscita ma molto piu vicina al paese e soprattutto alla sua zona industriale.
Nella stazione ferroviaria fermano tutti i treni.
Fondata nell'anno 901, per lungo tempo sotto dominazione ecclesiastica.
Città più antica del Tirolo.
Attualmente è sede, insieme al capoluogo altoatesino, della diocesi di Bolzano-Bressanone.
I santi patroni della città sono i vescovi Albuino e Ingenuino (patroni, contro la siccità), che si festeggiano il 5 febbraio, le cui reliquie sono custodite del Duomo di Bressanone.
Bressanone è anche una città universitaria, in quanto è sede distaccata della Libera Università di Bolzano (LUB), con una facoltà di Scienze della formazione, ed inoltre ospita la sede estiva dell'Università degli studi di Padova.
Nel corso del 2007 la città ha superato per la prima volta la soglia dei 20.000 abitanti.
Per l'estate 2008, il papa, ha deciso di soggiornare presso il seminario maggiore di Bressanone dal 28 luglio al 12 agosto.
Questa scelta non è stata presa a caso, infatti la madre sel santo Padre è nata qui vicino, a Rio di Pusteria, e poi perchè da cardinale egli aveva già soggiornato diverse volte al seminario.
Benedetto XVI reciterà anche l'Angelus in Piazza Duomo il 3 e il 10 agosto.
Etimologie.
Il toponimo è attestato per la prima volta nel 827 come Pressena, Prichsna e Brixina e deriva probabilmente dal termine celtico briga ("altura, sommità", analogamente a Brescia).
La forma italiana attuale corrisponde a quella ladina Persenù e a quella veneta settentrionale Persenón Lo stemma rappresenta l'agnello divino su sfondo rosso, a ricordo della storia di Bressanone come principato vescovile.
La bandiera aggiunge una striscia gialla (chiesa) alla bandiera bianco rossa tirolese.
Storia antica della città.
È noto che la città sia molto antica, e questo è anche confermato dal fatto essa sorga su un antico insediamento che si può far risalire all'età mesolitica.
Questo vecchio insediamento si trova precisamente a Stufles.
Altre testimonianze dell'antichità della città sono dei resti trovati appartenenti all'età del bronzo a Rivapiana.
In un periodo che si può attestare attorno al il 15 a.C. la città fu conquistata da Druso, figliastro dell'imperatore Augusto.
Il palazzo municipale.
Il palazzo, sede del municipio di Bressanone, sorge al centro del paese.
Il suo lato settentrionale sbocca sulla strada dei Portici Maggiori, mentre quella meridionale dà sulla centrale piazza Duomo.
Al visitatore questa facciata presenta alcuni elementi rinascimentali, mentre il tetto merlato, la torre richiamano al tardo Medioevo.
Al suo interno invece le pitture sono più recenti, quelle del secondo piano infatti sono del 1900, nonostante richiamino all'epoca medioevale.
Se guardiamo nel passato, neanche cent'anni fa al posto dell'attuale palazzo, si trovava una semplice casetta borghese di proprietà del commerciante di farina Joseph Oberhaidacher.
L'edificio all'epoca aveva due piani e i locali e le facciate erano di semplice fattura.
Nel 1985 la famiglia Oberhaidacher vende la casa all'allora imperial-regio consigliere di Stato Ferdinand Kaltenegger, di origine viennese, che ne fece la sua dimora, modificandola nello stile e nell'architettura.
L'edificio fu quindi rialzato di un piano, in modo tale che si poteva distinguere dalle altre case di piazza Duomo.
Fua ggiunta quindi la torre, e il parapetto merlato.
Anche all'interno si effettuarono delle modifiche, ad esempio fu decorata la scalinata nell'atrio meridionale con affreschi cavallereschi, mentre l'altra scalinata, quella settentrionale, con il suo andamento ripido e angolato, ricordava l'effetto antichità del palazzo.
Le pareti interne e i soffitti furono ricoperti da un rivestimento in legno, anche le porte furono rinnovate, e per finire Kaltenegger decise di attribuire al palazzo il (fantasioso) nome di Castel Tauernstein, dove il proprietario sottolineava i suoi rapporti con la Carinzia e quindi i Tauri.
Il proprietario inoltre, in occasione dei festeggiamenti per il millenio del paese, decise di farsi ritrarre come un cavaliere crociato, dopo aver così sfilato durante i festeggiamenti.
Kaltenegger morì il 13 maggio 1911, e nel novembre, la figlia Johanna Pejicic, sposandosi con un proprietario terriero della Bosnia, decise di vendere il palazzo.
Il borgomastro Otto von Guggenberg e ai suoi assessori, in quanto necessitavano di nuovi spazi per l'amministrazione comunale, decisero di acquistare il palazzo nel 1912.
Oggi il palazzo ospita ancora la sala consigliare e gli uffici del sindaco e degli assessori, mentre gli altri vari uffici sono sparsi nelle vie del centro storico Sport a Bressanone.
La città vescovile offre diversi impianti sportivi, che permettono ai cittadini di poter svolgere molteplici attività sportive, sia d'inverno che d'estate.
L'inverno è possibile sciare e snowbordare sulle piste della Plose, sci da fondo, pattinare su ghiaccio e hockey presso il palazzetto del ghiaccio in zona sud e slittare sulla molteplici piste da slittino.
Per le stagioni più calde la città offre anche la possibilità di intreprendere molteplici sport.
Esistono vari impianti sportivi, suddivisi in diverse zone della città.
Nel complesso sportivo della zona sud, oltre al palazzetto del ghiaccio, esiste lo stadio di Bressanone, una grande palestra e il campo sportivo Jugendhort, dove si gioca anche a baseball.
Nella zona sportiva nord, è stato da poco costruita una nuova palestra, con un campo da calcio sintetico.
Fiore all'occhiello è l'Acquarena, un complesso che comprende piscine, saune, palestre, bowling e tra alcuni anni una grande palestra di roccia, aperto 365 giorni all'anno.
Le principali società della città sono:
</doc> 
<doc id="628" url="http://it.wikipedia.org/wiki/Brunico">
Brunico.
Brunico (in tedesco Bruneck; in ladino Bornech) è un comune di 14.537 (2006) abitanti della provincia autonoma di Bolzano, in Italia.
La sua popolazione, secondo il censimento del 2001, è per il 14,91% di lingua italiana, per l' 83,14% di lingua tedesca e per l' 1,95% di lingua ladina.
È il capoluogo comprensoriale storico, culturale, economico e amministrativo della Val Pusteria (Pustertal).
Brunico è sede del comprensorio della Val Pusteria.
Il toponimo è attestato per la prima volta nel 1253 come Brunegg, Bruneke e Prawnecke e deriva dal nome del vescovo Bruno, costruttore del castello della città, con l'aggiunta del suffisso -ecke, che sta per "sporgenza, rocca".
Biomassa.
Il comune è noto per l'impegno ecologico.
Nel territorio è installato un impianto alimentato a legna e biomassa.
L'impianto è da 20 Megawatt e riscalda l'80% delle abitazioni del comune.
Geografia.
Brunico è attraversata dalla Rienza (Rienz) e dal suo affluente Aurino (Ahr).
Dista circa 35 km da Bressanone (Brixen), 70 km da Bolzano (Bozen) e dal Passo del Brennero (Brennerpass) (confine con l'Austria) e circa 35 km da Prato alla Drava (Winnebach) (confine austriaco).
A sud si trova la località sciistica Plan de Corones (Kronplatz) (2.273 m. s.l.m.
), a nordest la Croda Nera (Schwarze Wand) (3.105 m. s.l.m.
) e a nord-nordovest il Monte Sommo (Sambock) (2.417 m. s.l.m.
).
Valli nelle immediate adiacenze: Val di Tures (Tauferer Tal) ovvero Valle Aurina (Ahrntal), Val Badia (Gadertal), Valle di Anterselva (Antholzer Tal).
Formazione.
Brunico è sede di varie scuole superiori e sede distaccata della facoltà di economia della Libera Università di Bolzano, che qui tiene i corsi dei curricula management del turismo e managemet dello sport e degli eventi (fanno parte del corso di laurea in Scienza dell'economia e della gestione aziendale).
</doc> 
<doc id="629" url="http://it.wikipedia.org/wiki/Bronzolo">
Bronzolo.
Bronzolo (si pronuncia: Bronzòlo; in tedesco Branzoll) è un comune di 2.294 abitanti della Provincia Autonoma di Bolzano.
È uno tra i cinque comuni della provincia con popolazione in maggioranza di lingua italiana: Situato in fondovalle, sulla sinistra orografica dell'Adige, ca.13 km a sud di Bolzano.
Sulle sponde dell'Adige (a fianco del ponte per Vadena) si può vedere l'antico porto fluviale.
Ha una stazione ferroviaria servita da tutti i treni regionali.
Il toponimo è attestato per la prima volta nel 1181 come Branzol, Bronzilo e Branzolo e deriva dal nome di persona germanico Berinza con un suffisso latino -eolus.
</doc> 
<doc id="635" url="http://it.wikipedia.org/wiki/Botanica">
Botanica.
La botanica (dal greco: βοτάνη = erba, pianta) è la disciplina della biologia che studia le forme di vita del mondo vegetale (la flora), specie in rapporto alla loro anatomia, fisiologia, classificazione ed ecologia.
Gli organismi più complessi studiati dalla botanica costituiscono il regno delle Piante (o Plantae).
In passato tutto ciò che non si considerava animale veniva considerato "pianta", "vegetale".
Attualmente, solo gli organismi pluricellulari autotrofi vengono considerati parte del regno Plantae: gli altri sono assegnati ai regni Monera, Protista o Funghi.
Il primo studioso conosciuto del mondo vegetale fu Teofrasto (371 a.C. - 286 a.C.) che descrisse oltre cinquecento piante ed il loro uso medicinale.
In seguito Dioscoride (De Materia Medica) e Plinio il Vecchio (I° sec.
d.C.) scrissero opere fondamentali per la conoscenza del regno vegetale.
In particolare il secondo nella sua Naturalis Historia, enciclopedia scientifica in 37 libri, ricostruiva una summa delle conoscenze dell'epoca, attraverso la rilettura di oltre 2000 opere.
Una parte cospicua della sua ricerca (libri 12-19) era specificamente dedicata alle piante ed alle loro qualità officinali.
La Naturalis Historia ha costituito il compendio di riferimento della botanica, e non solo, fino all'epoca rinascimentale.
Nella seconda metà del XVI secolo la botanica si affrancò definitivamente dalle altre scienze, spesso occulte, con la nascita dei primi orti botanici e delle prime raccolte sistematiche di piante essiccate.
Ma solo nel settecento con la fondamentale figura del botanico svedese Carl von Linné (Råshult 1707 - Uppsala 1778), più comunemente conosciuto come Carlo Linneo, si venne sviluppando una vera e propria ricerca scientifica sul mondo vegetale, con particolare riguardo alla classificazione delle piante.
Nel 1735 con l'opera Systema naturae, Linneo espone per la prima volta i suoi criteri di classificazione tassonomica dei regni animale, vegetale e minerale.
Tuttavia, l'opera che influenzò maggiormente i botanici fu la Philosophia botanica, pubblicata nel 1751.
In essa Linneo affermava che le specie vegetali, facendo parte del progetto divino del creato, erano classificabili secondo un sistema immutabile fondato sulle loro caratteristiche: era, quindi, possibile ricostruire le relazioni interne e le differenze fra varietà, specie, generi, ordini e classi.
Partendo da questa regola tassonomica, Linneo introdusse il sistema di nomenclatura binomiale, secondo la quale ciascun essere vivente poteva essere identificato e descritto conoscendone soltanto il genere e la specie, mentre prima si doveva ricorrere a perifrasi impossibili da ricordare.
Tale sistema classificatorio, riveduto ed aggiornato, costituisce ancora oggi il fondamento della classificazione del regno vegetale (e non solo).
Successivamente altri studiosi introdussero nuovi generi e specie e dovendoli diversificare da quelli stabiliti da Linneo, si decise di aggiungere al binomio latino anche l'abbreviazione del cognome del naturalista coniatore; per Linneo la sola lettera elle maiuscola: L.
</doc> 
<doc id="636" url="http://it.wikipedia.org/wiki/Biografia">
Biografia.
La biografia è la narrazione della vita di una persona.
Il termine, derivato dal greco antico biòs, vita (significa letteralmente "scrittura della vita"), è usato con miglior riferimento a quelle personalità che hanno rivelato nel corso della loro esistenza un valore o comunque una originalità di interesse pubblico.
Genere letterario ellenistico, è di particolare interesse scientifico aristotelico per i particolari del carattere del personaggio.
Un primo esempio è la Vita di Euripide di Satiro.
I soggetti in origine sono personalità politiche o militari, con caratteri di gloria, e le gesta sono narrate a partire dalla nascita.
Le biografie (come anche le autobiografie, cioè le biografie scritte dai protagonisti stessi) crebbero nei secoli affermandosi sempre più come genere letterario a sé, con esempi di tutto rilievo come Le Vite degli artisti rinascimentali di Giorgio Vasari.
Biografia cristiana.
La biografia cristiana (cui afferisce ad esempio l'agiografia) narra solitamente gli eventi a partire dalla morte del personaggio; nella fede cristiana è il martirio (o battesimo di sangue) che consente la "rinascita" alla "vera vita".
La prima biografia cristiana nota fu scritta da Ponzio su Tascio Cecilio Cipriano, vescovo del III secolo morto martire (elemento glorificante).
In Wikipedia.
Per un elenco delle biografie in Wikipedia, vedi la.
</doc> 
<doc id="638" url="http://it.wikipedia.org/wiki/Browser">
Browser.
Un browser web (in italiano: navigatore) è un programma che consente agli utenti di visualizzare e interagire con testi, immagini e altre informazioni, tipicamente contenute in una pagina web di un sito (o all'interno di una rete locale).
Il browser è in grado di interpretare il codice HTML (e più recentemente XHTML) e visualizzarlo in forma di ipertesto.
L'HTML è il codice col quale la maggioranza delle pagine web nel mondo sono composte: il web browser consente perciò la navigazione nel web.
I browser solitamente vengono utilizzati su personal computer, ma non mancano altri dispositivi in grado di effettuare la navigazione con un browser, tra cui i palmari e gli smartphone.
Storia.
Il primo browser fu sviluppato da Tim Berners-Lee (tra i primi precursori del concetto di WWW e fondatore del W3C), e venne chiamato WorldWideWeb.
Serviva a scopi dimostrativi, era disponibile solo per sistema operativo NeXT e perciò in seguito fu chiamato Nexus.
Il primo browser a raggiungere un'apprezzabile popolarità internazionale fu Mosaic, sviluppato da NCSA, seguito poi da Netscape Navigator, che crebbe in fretta e fu la piattaforma su cui vennero messe a punto alcune innovazioni oggi comunissime (come ad esempio JavaScript).
La netta prevalenza di Netscape presso l'utenza, a metà degli anni Novanta, fu incrinata dalla cosiddetta guerra dei browser, una competizione inizialmente commerciale e poi di immagine cominciata da Microsoft quando le innovazioni introdotte da Netscape divennero così sofisticate da costituire una minaccia potenziale per i propri interessi.
Per vincere la concorrenza, Microsoft incluse Internet Explorer nel proprio sistema operativo Windows (il più diffuso al mondo), stroncando sul nascere i possibili concorrenti.
Questa mossa fu motivo di numerose cause legali per la difesa della libera concorrenza e contro la nascita di monopoli informatici.
Netscape reagì rilasciando nel 1998 il proprio codice con una licenza open source.
Il progetto Mozilla che ne derivò fornisce il codice che è alla base di diversi browser, fra i quali Netscape, Mozilla Suite, Galeon, Beonix, Firefox e uno dei programmi di accesso della AOL.
La presenza di browser diversi con funzioni differenti, ha portato alcuni webmaster a realizzare siti web destinati a essere visitati con un browser preferenziale, talvolta impedendo l'accesso a utenti che utilizzassero un browser differente da quello scelto.
Questa consuetudine, oltre a essere contro la filosofia portante del World Wide Web, che vede l'accessibilità come uno dei pilastri portanti e aver quindi suscitato forti critiche e campagne di protesta e sensibilizzazione (come Campaign for a Non-Browser Specific WWW), ha costretto browser molto comuni (quali Opera) a "fingersi" un altro browser (modificando il proprio user agent), per poter aver accesso al maggior numero di documenti.
Il browser più diffuso a livello mondiale è Internet Explorer, prodotto da Microsoft, che viene fornito gratuitamente e "di serie" con ogni sistema operativo Windows (dati al 2006).
Il secondo browser in ordine di utilizzo è Mozilla nelle sue varianti (e in particolare Firefox), prodotto e distribuito gratuitamente dalla Mozilla Foundation; il terzo è Safari di Apple, distribuito assieme al sistema operativo Mac OS X (di cui più recentemente è stata messa a disposizione una versione gratuita anche per Windows).
Altri browser molto diffusi sono Opera (terzo in Italia nel 2006) e il già citato Netscape Navigator.
Fra le principali funzionalità dei browser disponibili, si possono ricordare: navigazione a schede o tab, supporto alla navigazione off-line tramite la memoria cache e plugin dedicati per mantenere i link tra le pagine salvate, funzione di download manager con arresto/ripresa sempre tramite la memoria cache, anteprima delle pagine da scaricare, sintesi vocale, integrazione dei feed RSS e di client di posta elettronica.
Elenco di browser.
Elenco di alcuni tra i più diffusi browser:
</doc> 
<doc id="641" url="http://it.wikipedia.org/wiki/Byte">
Byte.
Un byte (interpretato come contrazione di binary term, elemento binario, ma di etimologia incerta, o forse meglio binary octecte) è una sequenza di bit, il cui numero dipende dall'implementazione fisica della macchina sottostante.
Per convenzione negli ultimi anni lo si intende formato da 8 bit, ed è pertanto in grado di assumere 28 = 256 possibili valori.
Gli informatici di lingua francese utilizzano il più preciso termine octet (ovvero ottetto): distinzione utile soprattutto quando erano ancora diffusi computer con byte di dimensione diversa.
Un byte è una quantità di informazione "elementare" per molti scopi: servono ad esempio circa 200 livelli di grigio per passare dal bianco al nero perché l'occhio umano pensi di vedere una sfumatura continua, servono circa 200 caratteri diversi (lettere accentate comprese) per scrivere un qualsiasi testo di una lingua occidentale, servono circa 200 livelli di intensità per riprodurre un suono abbastanza fedele.
Il simbolo utilizzato per il byte come unità di misura della quantità di informazione è B; la lettera maiuscola sarebbe riservata alle sole unità di misura tratte dai cognomi degli ideatori, ma la Commissione Elettrotecnica Internazionale (IEC) ha deciso di fare un'eccezione dato che b è generalmente usato per indicare il bit (il cui simbolo standard sarebbe "bit" per esteso).
Per comodità di calcolo i multipli del byte vengono generalmente arrotondati a potenze di 2 (benché questo sia formalmente sbagliato), invece che di 10; tale ambiguità ha portato l'IEC a definire nuovi prefissi per multipli binari; tali valori non sono comunque entrati nell'uso comune.
Questa ambiguità viene sfruttata a fini commerciali dai produttori di hard disk, utilizzando i "corretti ma poco in uso" multipli decimali, in modo tale da far figurare quantità maggiori: ad esempio, un hard disk da 80 GB nominali potrà effettivamente contenere solo 74,5 GiB.
Nel caso dei floppy "da 1 mega e 44" la situazione è ancora più complessa: possono infatti contenere 1440 KiB, ovvero byte, mescolando irrimediabilmente le due accezioni.
Nella tabella seguente sono elencati i prefissi ufficiali IEC, i prefissi decimali spesso usati e la differenza percentuale tra i due.
Word e nibble.
È importante sottolineare che i valori di word, double word e quad word qui riportati sono indicativi e fanno riferimento ad una architettura di computer in cui una word è uguale a 2 byte.
</doc> 
<doc id="644" url="http://it.wikipedia.org/wiki/Bertha_von_Suttner">
Bertha von Suttner.
La sua opera principale, che le garantì fama mondiale, è "Die Waffen nieder" (Giù le armi), pubblicata nel 1889.
Per l'impegno profuso a favore delle tematiche pacifiste radicali, è considerata un simbolo del desiderio di pace dell'Austria, ed il suo paese l'ha eletta per rappresentare l'Austria sulla maggiore (2 €) delle nuove monete dell'Euro.
Biografia.
Nata a Praga nel 1843, suo padre, il feldmaresciallo Franz-Josef Graf Kinsky von Wchinitz und Tettau, apparteneva ad una delle famiglie più antiche ed altolocate della Boemia, mentre sua madre, Sophia Wilhelmine von Körner, proveniva dalla piccola nobiltà locale ed era amante della poesia.
Il padre morì poco dopo la sua nascita, lasciando sua madre, anch'ella già molto anziana.
Bertha crebbe in un ambiente aristocratico, a ridosso della corte imperiale, e imparò diverse lingue.
Dopo aver cercato, senza successo, di intraprendere la carriera di cantante lirica (cosa di cui in seguito si vergognò in maniera esagerata), fu costretta a cercarsi una occupazione quando l'eredità paterna con cui si manteneva si esaurì.
Fu così che Bertha von Sutter trovò un posto di governante e dama di compagnia, le uniche due occupazione concesse ad una giovane donna di nobili origini, nella casa del Barone Carl von Suttner.
Fu lì che conobbe l'ingegnere e novellista Arthur Gundaccar Freiherr von Suttner, figlio del barone, con il quale allacciò una relazione segreta, che, scoperta, costrinse Bertha ad abbandonare casa Suttner.
Per un breve periodo si trasferì a Parigi dietro invito dello scienziato Alfred Nobel in qualità di segretaria personale nel 1876, dopo il quale fece ritorno in patria per sposare segretamente il suo amato Arthur, contro la volontà della famiglia di lui.
I due si trasferirono nella regione del Caucaso dove Bertha aveva diversi amici che la aiutarono a trovare lavori occasionali, soprattutto nel campo dell'insegnamento privato e della collaborazione con diverse pubblicazioni della regione.
Quando si sollevarono i venti di guerra tra Russia ed Austria nel 1885, Bertha e suo marito fecero ritorno in patria, dove si riconciliarono con la famiglia von Suttner che li ospitò nella loro dimora estiva di Harmannsdorf nella Bassa Austria.
Purtroppo la convivenza con un ambiente conservatore e di campagna era troppo soffocante per i due, soprattutto a causa del loro acceso anti-clericalismo, e per alleviare la pesantezza di questa condizione Bertha ricominciò a scrivere novelle brevi, inziando ad interessarsi alle problematiche pacifiste.
Fu così che venne a conoscenza della International Arbitration and Peace Association, fondata a Londra nel 1880 dal pacifista inglese Hodgson Pratt, il cui scopo era la promozione degli arbitrati e dei trattati di pace contro il metodo della guerra nelle relazioni tra gli stati.
Nel 1887 Bertha entrò in contatto con questa organizzazione pacifista, e pubblicò nel 1889 il suo capolavoro che venne pubblicato sia a Vienna che a Berlino.
L'opera venne tradotta in più di 20 lingue e fu uno dei libri più letti e venduti del XIX secolo.
Dopo i suoi successi come scrittrice, Bertha von Suttner, ormai 46enne, divenne una figura centrale nell'attivismo pacifista internazionale.
Nel 1891 fondò la Società Pacifista Austriaca di cui rimase presidente fino alla sua morte nel 1914.
Sempre nel 1891 suo marito, Arthur, fondò la Associazione per il rifiuto dell'antisemitismo, con l'aiuto di importanti figure politiche austriache.
Nel 1892 collaborò con il pacifista tedesco Alfred Fried per la fondazione della Società pacifista germanica, per la quale collaborò alla pubblicazione della rivista Giù le armi!
dal 1892 al 1899.
Nel 1899 Bertha darà alle pubblicazioni il suo secondo romanzo dal titolo Das Maschinenzeiltalter, traducibile in La macchina del tempo, dove si scaglia contro il nazionalismo predominante in Europa e contro la corsa agli armamenti.
In questo stesso anno collaborerà con la pacifista ed attivista per i diritti delle donne Margarethe Selenka, e collabora con il marito per promuovere la Conferenza di Pace de L'Aia, patrocinata dallo zar Alessandro III di Russia e lavorò come inviata per la Neue Freie Presse sui lavori della Conferenza stessa, mentre l'anno successivo compì diversi viaggi in ambito internazionale per promuovere la Corte Permanente di Arbitrato istituita dalla stessa Conferenza di Pace de l'Aia.
Nonostante subisse un duro colpo nel 1902 con la morte del suo amato maritoc, Bertha von Suttner continuò a sforzarsi di lottare per promuovere i loro ideali comuni, e nel 1905 ricevette il premio Nobel per la Pace per diretta volontà del suo grande amico ed ammiratore Alfred Nobel, e la von Suttner dichiarò di voler condividere la lauta somma in denaro con un altro grande decano dell'attivismo pacifista, Frédéric Passy.
Nel 1906 ebbe un ruolo fondamentale nella organizzazione del Comitato di Fratellanza Anglo-Tedesco patrocinato dalla Conferenza di Pace del 1905 con l'obiettivo di riavvicinare i due paesi.
Durante questo periodo tenne diverse conferenze dove mise all'erta il suo uditorio sui pericoli della militarizzazione della Cina e sul progresso degli aerei come velivoli da guerra.
Al Congresso di Pace del 1908 proclamò la necessità dell'unità europea come unico mezzo contro la catastrofe della guerra ormai diffusasi a livello mondiale.
Nell'agosto 1913 sebbene già fortemente provata per la sua malattia (si suppone cancro) Bertha partecipò alla Conferenza Internazionale di Pace de L'Aia dove venne eletta generalissimo del movimento pacifista.
Nel maggio del 1914 partecipò all'organizzazione della XXI Conferenza di Pace che avrebbe dovuto tenersi a Vienna in settembre, ma venne stroncata dalla sua malattia il 21 giugno 1914, due mesi prima dello scoppio della prima guerra mondiale.
</doc> 
<doc id="645" url="http://it.wikipedia.org/wiki/Citrus_%C3%97_bergamia">
Citrus × bergamia.
Il bergamotto (Citrus bergamia, RISSO & POIT.
Citrus aurantium L. ssp.
Bergamia Wight & Arn.
) è un agrume italiano del genere Citrus.
Origini e storia.
Non si conosce l'esatta genesi di questo agrume, il colore giallo indicherebbe una derivazione per mutazione genetica a partire da preesistenti specie agrumarie quali limone, arancia amara o limetta.
Anche la sua collocazione sistematica ha generato molte controversie tra i botanici, alcuni lo classificano come specie a se stante (Risso e Poiteau) mentre altri lo indicano come sottospecie dell'arancio amaro (Swingle).
Alcune leggende fanno derivare il bergamotto dalle isole Canarie, da cui sarebbe stato importato ad opera di Cristoforo Colombo, altre fonti propendono per Cina, Grecia, o dalla città di Berga in Spagna, mentre si narra la storia del moro di Spagna che ne vendette un ramo ai signori Valentino di Reggio Calabria per diciotto scudi che lo innestarono su un arancio amaro in un loro possedimento nella contrada "Santa Caterina".
È anche probabile che la pianta sia autoctona della Calabria, perché già nel XIV secolo risultano tracce di un agrume esclusivo del sud della Calabria Limon pusillus calaber.
L'etimologia più verosimile è Begarmundi, cioè pero del signore in turco, per la sua similarità con la forma della pera bergamotta.
La prima piantagione intensiva di alberi di bergamotto (bergamotteto) fu opera nel 1750 del proprietario Nicola Parisi nel fondo di Rada Giunchi, situato di fronte l'area dove oggi si trova, nel cuore della città, il Lido Comunale "Genoese Zerbi".
Originariamente l'essenza veniva estratta dalla scorza per pressione manuale e fatta assorbire da spugne naturali (procedimento detto "a spugna") collocate in dei recipienti appositi (detti concoline).
Nel 1844, si documenta la prima vera industrializzazione del processo di estrazione dell'olio essenziale dalla buccia grazie a una macchina di invenzione del reggino Nicola Barillà, denominata macchina calabrese che garantiva una resa elevata in tempi brevi, ma anche un'essenza di ottima qualità se paragonata a quella estratta a spugna.
Descrizione.
È un albero alto tra i tre e i quattro metri, con una corona tra i tre e i quattro metri.
I fiori sono bianchi, molto profumati.
Le foglie sono lucide e carnose come quelle dell'arancio e non cadono mai nemmeno in inverno.
La fioritura e le nuove foglie spuntano appena finita la stagione delle pioggie, all'inizio di marzo.
Il frutto è grande poco più di un arancio e poco meno di un pompelmo; ha un colore giallo intenso più del pompelmo e meno del limone, esternamente ha la pelle liscia e sottile come un pompelmo, è meno rotondo del pompelmo in quanto è schiacciato ai poli.
Coltivazione.
La superficie oggi coltivata a bergamotto è di circa 1.500 ettari, con una produzione media di 100.000 kg.
di essenza.
Per ottenere un kg.
di essenza occorrono 200 kg.
di frutti.
Gli addetti del settore sono stimati in ca. 4.000 unità.
Il primo bergamotteto di cui si ha notizia venne impiantato nelle vicinanze di Reggio Calabria da Nicola Parisi, nel fondo denominato "Giunchi" nell'anno 1750.
Le piante coltivate si ricavano tramite innesto di tre rami di bergamotto su un porta-innesto di arancio amaro di un anno.
Rimane in vaso per un anno e viene interrato a 2 anni.
L'innesto e il trapianto nell'anno successivo avvengono preferibilmente a febbraio o a settembre.Ha una vita produttiva di 25 anni, comincia la sua produzione da tre anni, arriva al massimo della produttività a 8 anni e può arrivare fino a un quintale per pianta se potato (vengono tagliate le cime in modo che il frutto cresca in basso al riparo dal forte sole estivo e dal forte vento).
La produttività è fortemente influenzata dalle temperature e dalle pioggie: è un albero che non sopporta gli sbalzi in basso della temperatura e l'eccessiva o scarsa piovosità, mentre ben sopporta il caldo.
Si pianta un albero ogni quattro metri, si ripara il terreno con dei filari di pini di elevata altezza e fitti, nel lato del terreno in direzione del mare per riparare la coltivazione dal forte vento che spira dal mare dallo stretto di Messina tutto l'anno.
La sua zona di produzione è prevalentemente limitata alla zona jonica costiera nella provincia di Reggio Calabria a tal punto da diventarne un simbolo dell'intera zona e della città.
L'area coltivata a bergamotto è costituita da una fascia costiera pianeggiante riparata dal forte vento dello stretto di Messina grazie alle colline circostanti, l'area per un'estensione di circa 150 chilometri è situata sulla punta dello stivale della Calabria e della penisola Italiana e si estende poco sopra lo stretto di Messina, misura dal mare circa due chilometri.
Dal punto di vista climatico l'area è denominata nelle mappe climatiche come area "tropicale temperata umida" caratterizzata da venti medio/forti che soffiano per quasi tutto l'anno, estati calde senza pioggia, inizio primavera e fine autunno molto piovosi e inverni con temperature giornaliere quasi sempre superiori ai dieci gradi.
I giorni di sole sono mediamente 300 l'anno.
Il bergamotto ha nella provincia di Reggio Calabria uno dei suoi migliori habitat, in nessun'altra parte del mondo vi è un luogo in cui quest'agrume fruttifichi con la stessa resa e qualità di essenza.
È coltivato anche in Costa d'Avorio, Argentina, Brasile ma la qualità dell'essenza ottenuta non è comparabile con con quella dei bergamotti calabri.
Predilige i terreni argilloso-calcarei e alluvionali.
Usi.
I prodotti del bergamotto sono: i frutti, l'olio essenziale, il succo e la polpa.
Il frutto intero non è messo in vendita al dettaglio ma utilizzato solo per la trasformazione in essenza, si trova solo dai contadini da novembre a marzo; è possibile ottenere delle spremute come si fa con gli altri agrumi (per es.
arancio), si può tagliare a spicchi per farne delle insalate o, come per il limone, metterlo nel tè (la buccia è aromatica come quella del limone).
Il suo succo è molto amaro per la presenza di naringina e sembra essere attivo nell'abbassare il tasso di colesterolo.
Il contenuto di acido citrico è pari a 66 gr/l, tale alta quantità ha determinato negli anni passati l'utilizzo del succo come fonte di acido citrico naturale.
Il suo utilizzo riguarda soprattutto gli oli essenziali derivati dalla buccia dei frutti nonché dai fiori, dalle foglie e dai giovani rametti.
L'olio essenziale di Bergamotto di Reggio Calabria è esportato in tutto il mondo per le sue proprietà di donare una nota estremamente fresca alle composizioni di profumeria.
È componente essenziale dell'acqua di colonia e delle acque di toilette, primi prodotti grazie al quale il bergamotto ha avuto un uso diffuso in tutto il mondo.
Modernamente l'essenza si estrae sempre meccanicamente con macchine dette "pelatrici", tali macchine "raspano" l'esterno del frutto in corrente d'acqua ottenendo un'emulsione convogliata in centrifughe che separano per differenza di peso specifico (la densità relativa d20/4 e di circa 0,88) l'essenza dall'acqua.
Attraverso il processo di "defurocumarinizzazione" è possibile ridurre notevolmente il Bergaptene (5-MOP), una furocumarina fototossica che per esposizione al sole può provocare ustioni anche agli strati cutanei più profondi.
È preferibile acquistare in farmacia o in erboristeria l'essenza defurocumarinizzata o contattare il consorzio del bergamotto.
Qui sotto sono descritti i prodotti e gli utilizzi: Alcoolici.
Liquore detto "bergamino" (15% di frutto intiero) fino al 40% di alcool]; Gastronomia.
Gelati, dolci, cucina, the Earl Grey Succo di frutta.
Il succo di bergamotto è usato come amaricante nei succhi di altri agrumi; Dolciaria.
Con l'essenza di bergamotto calabrese si producono dal 1857 celebri caramelle.
Anticamente il frutto svuotato ed essiccato veniva usato nella regione come tabacchiera ideale in quanto aromatizzava il tabacco e nel contempo ne manteneva la giusta umidità.
Dal 1999 l'Olio essenziale di Bergamotto di Reggio Calabria ha ottenuto la DOP.
</doc> 
<doc id="646" url="http://it.wikipedia.org/wiki/Battaglia_di_Stalingrado">
Battaglia di Stalingrado.
Con il termine battaglia di Stalingrado si intendono i feroci combattimenti all'interno della seconda guerra mondiale che tra l'estate del 1942 ed il 2 febbraio 1943 opposero i difensori dell'Armata Rossa a forze tedesche, italiane, rumene ed ungheresi per il controllo della città di Stalingrado (oggi Volgograd), nel fronte orientale.
L'annientamento della VI armata tedesca a Stalingrado segnò la prima grande sconfitta militare della Germania nazista e l'inizio dell'avanzata sovietica verso Berlino.
Operazione Blu.
Nella primavera del 1942 Hitler era fermamente deciso a riprendere l'iniziativa sul fronte orientale dopo il brusco stop imposto dall'Armata Rossa durante il micidiale inverno russo.
Freddo, ghiaccio e neve, uniti ai contrattacchi sovietici avevano notevolmente indebolito la Wehrmacht, escludendo la possibilità di una nuova gigantesca offensiva paragonabile all'Operazione Barbarossa dell'estate precedente.
Il 5 aprile 1942 Hitler emanò quindi la Direttiva 41 con la quale definì sin nei dettagli gli obiettivi tattici, ma non strategici, della Operazione Blu (Blau in tedesco).
L'offensiva tedesca si sarebbe scatenata nella Russia meridionale, occupando il bacino del Volga per mettere fuori causa le industrie di Stalingrado, per poi puntare fino ai pozzi petroliferi del Caucaso, assicurando alla Germania le sufficienti risorse energetiche per proseguire la guerra.
L'operazione, inizialmente prevista per i primi di maggio, subì notevoli ritardi a causa della fiera resistenza sovietica a Sebastopoli, e di fatto iniziò a fine giugno, ma il successo tedesco fu subito travolgente.
Occupate in poche settimane le regioni di Kharkov, Millerovo, Rostov e Voronezh, le truppe dell'Asse giunsero in agosto nei pressi della grande ansa del Don.
Stalingrado, per la prima volta dall'inizio della Guerra Patriottica, si sentì realmente minacciata, ed iniziò a prepararsi all'ormai imminente battaglia.
L'inizio della battaglia.
La guerra si manifestò per la prima volta agli abitanti di Stalingrado in tutta la sua drammaticità, in un'assolata domenica pomeriggio.
Il 23 agosto 1942 la Luftwaffe eseguì il primo, devastante e massiccio, bombardamento a tappeto, che colpì duramente la popolazione civile.
Ardimentosa fu la difesa contraerea di un gruppo di ragazze, poi soprannominate Streghe di Stalingrado, la cui eliminazione richiese l'intervento di truppe di Terra.
Agosto e Settembre, il tempo è sangue.
Alla fine di agosto, nel giro di 48 ore, le truppe tedesche conquistarono tutta la grande ansa del Don e le prime avanguardie corazzate raggiunsero il Volga a nord di Stalingrado.
Nel frattempo la difesa della città venne affidata al generale Vasilij Ivanovič Čujkov, ai cui ordini venne posta la 62^ Armata (Urss), mentre ad inizio settembre anche la fanteria germanica raggiunse la periferia della città, ormai ridotta ad un cumulo di macerie dai bombardamenti.
Iniziò così una lotta sanguinosissima quartiere per quartiere, palazzo per palazzo, e persino stanza per stanza.
A Stalingrado il tempo è sangue, divenne il detto di quei giorni, parafrasando il più famoso il tempo è denaro.
Ottobre, L'Armata Rossa spalle al muro.
La situazione da parte sovietica si fece decisamente più difficile in ottobre, quando la VI Armata, al comando del generale tedesco Paulus, raggiunse il centro della città, incuneandosi profondamente nel fronte russo (tecnicamente si parla di saliente) ma, nonostante i prolungati sforzi, non riuscì ad eliminare i numerosi nuclei di resistenza che, agevolati dalla totale distruzione della città, diventarono in pratica l'esca di continue trappole russe.
Capitava infatti spesso che i panzer tedeschi, formidabili in campo aperto, si ritrovassero vittima di imboscate negli angusti vicoli cittadini: i soldati dell'Armata Rossa si nascondevano negli edifici semi-distrutti, sprangavano i cingoli dei carri armati e andavano all'assalto con le famigerate bottiglie molotov.
Novembre, fine delle speranze tedesche.
Il mese di Novembre inizia con la progressiva riduzione dell'artiglieria sovietica dalla riva sinistra del Volga.
Čujkov può solo intuire che la manovra è dovuta ad un preciso piano di controffensiva predisposto dall'alto comando sovietico, lo Stavka.
Nel frattempo il Volga inizia a gelare, interrompendo quasi totalmente i collegamenti russi con la riva sinistra.
Durante questo periodo grosse lastre di ghiaccio attraversano l'immenso fiume, rendendolo innavigabile per i comuni natanti, senza però formare un manto spesso e stabile a sufficienza per garantire la posa di passerelle.
Paulus e l'Oberkommando der Wehrmacht (OKW) attendono proprio questo momento per lanciare l'assalto definitivo; dalle retrovie e dai fronti laterali sono richiamate tutte le forze disponibili, lasciando di fatto ai soli alleati il compito di presidiare i fianchi dello schieramento.
Con un ridotto appoggio dell'artiglieria, con scarsissimi rifornimenti e soprattutto con truppe logorate da mesi di aspri combattimenti, Čujkov continua a comandare le operazioni di difesa dalla riva destra del Volga, posizionando la propria postazione in un burrone a non più di un chilometro dalla linea del fronte.
Nel punto di minimo spessore il settore russo di Stalingrado, stretto per circa otto chilometri lungo il fiume, non supera i 300 metri.
I tedeschi dalle loro postazioni vedono il Volga ma non lo riescono a raggiungere, almeno non dappertutto.
In questa situazione, a pochi passi dalla vittoria, arriva però la strabiliante (ma non imprevista) reazione sovietica.
Operazione Urano.
Mostrando doti organizzative di prim'ordine, i sovietici predisposero un piano (Operazione Urano) molto semplice nella sua articolazione ma complesso per le dimensioni richieste.
La complessità nasceva dall'esigenza di predisporre un'operazione prevedibile, nella più assoluta segretezza.
Infatti, se un saliente non evolve in sfondamento, le buone regole della dottrina militare prevedono la rettifica del tratto di fronte interessato, prima che scattino le contromisure del nemico che attaccherà alla base e ai fianchi del saliente.
Ovviamente, per i sovietici si trattava di attaccare i due lati del saliente di Stalingrado, determinato, come detto, dal profondo incunearsi della VI Armata nel fronte russo, nel tentativo - non riuscito - di sfondare e raggiungere il Volga.
La disperata resistenza russa, a parte gli aspetti propagandistici legati al nome della città, ebbe, quindi, due importanti conseguenze: in primo luogo, impedì appunto alla Wehrmacht di attestarsi sul Volga, interrompendo i collegamenti russi con i campi petroliferi ceceni.
In secondo luogo, diede allo Stavka (Stato maggiore russo), il tempo necessario a portare in linea forze adeguate alla gigantesca manovra programmata.
Le divisioni corazzate affluite da oriente, (dove si era ridimensionata la minaccia nipponica verso l'URSS) erano in maggioranza siberiane, idonee a uno sforzo bellico prolungato in periodo invernale.
Lo storico britannico Norman Davies nel suo libro "L'Europa alla guerra dal 1939 al 1945: una vittoria non semplice" riporta alcuni dati che rivalutano il ruolo fondamentale dei russi nella sconfitta del nazismo: 400 divisioni (totale di russi e tedeschi) impegnate su un fronte di 1600 km, contro 15-20 impegnate nel Fronte Occidentale in Normandia, 88% delle perdite di soldati tedeschi avvenuto nel Fronte Orientale.
I concentramenti per gli attacchi avvennero a 160 km a nord-ovest di Stalingrado sul Fronte del Don, (Konstantin Konstantinovič Rokossovskij e Georgij Konstantinovič Žukov) e a 70 km.
a sud (Vatutin e Erëmenko).
Anche la scelta dei punti d'attacco mostra la cura con cui i sovietici scelsero le opzioni che offrivano le maggiori probabilità di ottenere risultati positivi: infatti, il tratto di fronte compreso fra i suddetti estremi era tenuto dalle forze rumene, collocate fra il contingente italiano (immediatamente a nord) e i reparti tedeschi a sud.
L'attacco scattò il 19 novembre 1942, sul fronte del Don (già sufficientemente gelato per sopportare il passaggio dei pesanti T-34) dopo una preparazione d'artiglieria con 3.500 pezzi e, secondo tutte le testimonianze, risultò di estrema violenza.
Incidentalmente, il collasso dell'Armata rumena coinvolse le truppe italiane (ARMIR) dislocate sul tratto di fronte adiacente che, ancorché investito marginalmente era, a quel punto, letteralmente sospeso nel vuoto, non esistendo più una qualsiasi linea di difesa rumena.
Nel contempo, da sud-est muoveva la seconda branca della tenaglia a incontrare le colonne corazzate del maresciallo Georgij Konstantinovič Žukov, che qui inizierà a costruire la sua fama di comandante abile e deciso.
Nelle brecce irruppero oltre un milione di soldati sovietici, con circa 1000 carri armati e 13000 cannoni.
Va sottolineato che questa offensiva si abbatté su reparti che già si erano attrezzati per il periodo di relativo rallentamento delle operazioni belliche.
La sacca.
I ruoli furono improvvisamente e drasticamente ribaltati.
Gli assedianti si erano ora trasformati in assediati ed i difensori in attaccanti.
Si stima che in quella poi passata alla storia come "Sacca di Stalingrado" (in tedesco kessel), furono intrappolati tra i 120 ed i 180 mila soldati dell'asse, tra cui almeno 79 italiani, per lo più autieri, inviati in città per trasportare materiali nel momento peggiore della battaglia.
Operazione Tempesta Invernale.
In breve, l'accerchiamento della VI Armata tedesca fu completato e rapidamente consolidato, rendendo vani i tentativi di Manstein di intervenire in soccorso dall'esterno.
Quando von Manstein arrivò a 50km dalla sacca aveva già esaurito tutta la sua forza propulsiva; a quel punto però Hitler impedì a Paulus di andare incontro a Manstein e da quel momento il fronte tedesco si allontanò sempre più da Stalingrado.
Vani furono anche i tentativi da parte di Hermann Göring e della Luftwaffe di rifornire la VI Armata intrappolata nella sacca.
Dicembre, l'illusione tedesca.
Non va trascurata, naturalmente, la circostanza che favorì la perfetta riuscita del piano russo: Hitler, fermamente convinto che l'URSS non disponesse di ulteriori riserve da impiegare in operazioni di rilievo rifiutò qualsiasi suggerimento volto alla rettifica del saliente perché avrebbe comportato l'abbandono di Stalingrado e, a trappola scattata, mantenne sino alla fine quella posizione priva di qualsiasi logica da un punto di vista puramente tecnico.
Non acconsentì infatti alla richiesta di Paulus di ripiegare per evitare l'accerchiamento da parte dei sovietici e anzi ordinò un attacco ad oltranza, con la famosa frase: «Dove il soldato tedesco mette piede, là resta!».
In più Hitler era ossessionato dalla conquista di una città che portava il nome del capo dell'Urss.
Occupare Stalingrado avrebbe anche sancito il controllo nazista sugli importanti pozzi petroliferi del Caucaso.
Operazione Saturno.
Il maresciallo tedesco dunque obbedì e, pur circondato dal nemico continuò a combattere; quando furono terminate le munizioni la difesa proseguì all'arma bianca.
Intanto però l'Alto Comando dell'Armata Rossa stava progettando una nuova operazione, tesa originariamente a colpire il fronte tedesco attestato sul Don per poi raggiungere Rostov ed intrappolare quindi le armate naziste ancora presenti in Caucaso.
Nonostante la soluzione Operazione Saturno fosse caldamente sostenuta da Stalin, alla fine si optò per una controffensiva decisamente più contenuta dal punto di vista degli obiettivi e delle forze in campo.
Con la Piccola Saturno l'obiettivo, pienamente raggiunto, era quello di allontanare ulteriormente il fronte tedesco dalla sacca di Stalingrado: Mainstein fu costretto ad abbandonare le posizioni più avanzate verso la città sancendo di fatto la fine delle speranze anche di una eventuale sortita in uscita delle truppe di Paulus assediate.
Gennaio, il cerchio si chiude.
Il 3 gennaio 1943, con la VI Armata ormai agonizzante, i sovietici spediscono due ufficiali, uno dell'esercito ed uno della polizia politica, in ambasciata per trattare la resa tedesca.
Il primo tentativo non ha effetto, con i parlamentari respinti tra le due linee.
Il giorno seguente, in un diverso settore di fronte, i russi sono finalmente ricevuti.
Offrono l'onore delle armi, dignitose condizioni di prigionia per tutti i soldati e non solo per gli ufficiali, e soprattutto cibo.
L'offerta è però rifiutata ed i due ambasciatori rispediti tra le linee sovietiche.
L'Armata Rossa fissa l'ultimatum per la resa incondizionata per il 10 gennaio, data nella quale lancia l'ultimo grande assalto per riprendere Stalingrado.
A fine gennaio la battaglia è ormai finita.
Il 31 un tenente di fanteria sovietico, nei pressi dei grandi magazzini di Stalingrado, scende nel bunker di Paulus catturando il comandante della VI armata tedesca, ex punta di diamante della Wehrmacht.
Ancora in abiti da generale, Paulus si scusa con i russi per non aver avuto il tempo di indossare la divisa corrispondente al grado cui lo ha appena promosso Hitler, ovvero Feldmaresciallo.
Il maresciallo tedesco fu portato allora al quartier generale e il generale Chumilov in seguito narrò così la situazione: «Davanti a me stava il generale dell'esercito tedesco, che aveva attuato il criminale piano barbarossa per distruggere la nostra patria.
Lo invitai a sedersi ed esibire i documenti, così come si fa con tutti i soldati semplici.» Gli ufficiali sovietici, increduli che un feldmaresciallo si fosse lasciato catturare, chiesero a Paulus come mai non fosse scappato via aria.
Paulus li ammutolì dicendo che secondo l'usanza militare tedesca un comandante deve condividere la sorte dei suoi uomini.
Anche per questa risposta il feldmaresciallo si guadagnò un'immensa stima dal governo sovietico.
L'ultimo nucleo di resistenza tedesca, ormai decapitata del proprio leader, si sviluppa a nord della città, nei pressi delle grandi fabbriche.
La vittoria sovietica.
L'inevitabile conclusione per la VI Armata fu la resa, avvenuta il 2 febbraio 1943.
Spento anche l'ultimo nucleo di resistenza, nel pomeriggio un aereo da ricognizione nazista sorvolò la città, non riportando alcun segno di combattimento.
La grande battaglia era finita, con esiti disastrosi per l'invasore nazista.
Solo da parte russa vi furono circa un milione di morti.
Dei circa 100.000 soldati tedeschi caduti in prigionia ne sopravvissero solo 6.000.
In tutto morirono quasi un milione e mezzo di persone, a cui si aggiungono la perdita di oltre 2000 carri armati e 3000 aeroplani.
L'esito di questa battaglia determinò una svolta nelle vicende della seconda guerra mondiale, in quanto fu l'inizio delle sconfitte militari tedesche sul fronte russo che si concluderanno con la battaglia di Berlino due anni dopo (1945).
Il generale sovietico Ivan Zaicev disse:«La battaglia di Stalingrado ha rappresentato un punto di svolta decisivo per la liberazione della Russia dal nazismo e per l'esito della seconda guerra mondiale».
Nel quadro bellico complessivo, poi, Stalingrado fu, con El Alamein e Midway il "giro di boa" della guerra che sino ad allora aveva visto prevalere le forze del Tripartito.
Le condizioni climatiche in cui si svolse (con temperature vicina anche ai -50 °C in inverno), l'elevato numero di morti da entrambe le parti e la distruzione della città fecero sì che questa battaglia divenisse un simbolo degli orrori della guerra.
Considerazioni di critica storica.
Per molti la battaglia di Stalingrado è il simbolo della disfatta tedesca.
Una corrente storica relativamente recente però ha proposto una reinterpretazione della battaglia.
La VI Armata tedesca da sola teneva impegnate 7 armate russe.
Queste 7 armate russe di fatto non potevano essere impiegate per ulteriori offensive e quindi erano bloccate sul posto.
Se queste non avessero dovuto tenere accerchiato Paulus avrebbero potuto lanciarsi contro il malridotto fronte tedesco e sfondarlo.
Uno sfondamento in quelle condizioni avrebbe decretato la fine del fronte sud tedesco.
Con la VI Armata che resisteva a Stalingrado i tedeschi, dopo il tentativo di Manstein (vedi sopra), si stavano riassestando su un fronte più razionale anche se ci sarebbe voluto il tempo dovuto.
Il fronte così accorciato avrebbe permesso di resistere con le forze esistenti.
La domanda che si pone la critica storica è: senza Stalingrado che tenne impegnate sette armate russe il fronte Sud avrebbe retto veramente per l'inverno e la primavera?
</doc> 
<doc id="648" url="http://it.wikipedia.org/wiki/Battaglie_famose">
Battaglie famose.
Qui di seguito, un elenco di battaglie famose, ordinate per cronologia:
</doc> 
<doc id="649" url="http://it.wikipedia.org/wiki/Buddhismo_Mahayana">
Buddhismo Mahayana.
Per Buddhismo Mahāyāna si intende un insieme di insegnamenti e di scuole buddhiste che rifacendosi, tra gli altri, ai Prajnaparamita sutra e al Sutra del Loto proclamano la superiorità spirituale della via del Bodhisattva rispetto a quella dell'Arhat quest'ultima proclamata nel Buddhismo dei Nikaya.
Attualmente tutte le scuole buddhiste esistenti sono di derivazione Mahayana, fatto salvo la scuola Theravada la quale non ha mai accolto la canonicità degli insegnamenti di cui sopra.
Il termine Mahayana (Grande Veicolo) è comunque piuttosto tardo, probabilmente successivo alla stesura dei Prajnaparamita sutra e alle prime stesure del Sutra del Loto.
Probabilmente persino successivo alla nascita della scuola Madhyamika fondata da Nagarjuna nel II sec.
E.V.
Le sue origini non sono certe.
È certo invece che gruppi di monaci buddhisti che avevano accolto la canonicità degli insegnamenti dei Prajnaparamita sutra e che convivevano nei monasteri insieme ad altri monaci che ne rifiutavano invece la canonicità, abbiano incominciato, intorno al II sec.
E.V.
, a denominarsi come seguaci del Mahayana (Grande Veicolo) indicando gli altri come seguaci dello Sravakayana (Veicolo degli ascoltatori della voce) e, successivamente, Hinayana (Veicolo inferiore).
Gli insegnamenti Mahayana sono fioriti durante l'Impero Kushan e lì hanno progressivamente integrato e quindi sostituito le antiche scuole dette del buddhismo dei Nikaya giungendo fino in Cina e in Tibet, per poi diffondersi in tutta l'Asia centrale e orientale.
Va precisato che alcuni di questi insegnamenti, che solo successivamente acquisirono il nome Mahayana, almeno dal punto di vista scritturale sono databili nello stesso periodo di quelli riferiti al buddhismo dei Nikaya ovvero intorno l'inizio della nostra era.
Precedentemente tutti questi insegnamenti, alcuni di quelli Mahayana e quelli del buddhismo dei Nikaya (ivi compreso il Suttapitaka del Canone in lingua pali della scuola Theravada) avvenivano per trasmissione orale presso scuole che si erano già divise non solo sugli insegnamenti ma anche sul codice monastico Vinaya e non si ha contezza né della loro effettiva datazione, né quali siano le effettive parole del Buddha Shakyamuni ivi riportate.
Il corpus dottrinale Mahayana è oggi raccolto nel Canone cinese (il Dazangjing) e nel Canone tibetano (nel Kanjur e nel Tanjur).
Esso comprende oltre gli antichi insegnamenti delle scuole dei Nikaya, i sutra propriamente Mahayana e i rispettivi commentari.
Dal punto di vista dottrinale, il buddhismo Mahayana venne delineato nelle scuole Madhyamika e Cittamatra che fiorino nell'India settentrionale soprattutto presso l'Università buddhista di Nalanda.
Questi insegnamenti contengo tra loro importanti differenziazioni, conservando tuttavia in comune l'importanza della figura del Bodhisattva, ovvero del praticante buddhista, laico o monaco, che potendo raggiungere la meta del Nirvana vi rinuncia per aiutare tutti gli esseri senzienti ad entrarvi prima di lui, e la centralità dell'insegnamento della vacuità (sans.
sunyata) peraltro già presente negli antichi Agama-Nikaya (vedi le raccolte dei Nikaya conservati nel Canone pali o degli Agama conservati nel Canone cinese).
</doc> 
<doc id="650" url="http://it.wikipedia.org/wiki/Buddhismo">
Buddhismo.
Il Buddhismo è la disciplina spirituale sorta dall'esperienza mistica vissuta dal personaggio storico di Siddhārtha Gautama e che si compendia nei suoi insegnamenti, fondati sulle «Quattro Nobili Verità».
Con Buddhismo si indica anche l'insieme di tradizioni, sistemi di pensiero, pratiche e tecniche spirituali, individuali e devozionali che hanno in comune il richiamo agli insegnamenti di Siddhārtha Gautama in quanto Buddha; La storia del Buddhismo riporta il suo sviluppo a partire dal VI secolo a.C. soprattutto nell'Asia orientale (India, Tibet, Cina, Corea, Giappone, Indocina), e, dal XX secolo anche in Europa e Stati Uniti.
Siddhārtha Gautama, detto Shakyamuni (il saggio della tribù Shakya), visse nell'India del Nord circa tra il 563 a.C. ed il 483 a.C. (studi recenti, successivi agli anni Novanta, propongono come date di nascita e morte del Buddha gli anni 480 a.C. e 400 a.C.).
Egli era detto Buddha, ovvero «colui che è risvegliato».
Il Buddha nacque durante il viaggio che doveva portare la regina Maya, moglie del nobile guerriero Suddhodana, a partorire il primo figlio nella casa paterna.
Ma la tradizione vuole che la giovane non raggiunse mai la casa e partorisse in un boschetto (a Lumbini nel sud del Nepal), mettendo al mondo colui che sarebbe diventato il Buddha.
Prima di intraprendere la sua ricerca spirituale, egli viveva nell'agio presso il palazzo del padre.
Poco prima di compiere trent'anni il principe uscì dal palazzo e in quattro occasioni diverse vide un neonato, un malato, un vecchio, e un funerale.
Queste esperienze del tutto nuove per lui lo fecero riflettere sulla vita cominciando a elaborare quello che sarà il cardine del pensiero buddista: risolvere le quattro "sofferenze" fondamentali della vita: nascita, malattia, vecchiaia, morte.
I fondamenti del Buddhismo.
All'origine ed a fondamento del Buddhismo troviamo le Quattro Nobili Verità (ariya-sacca).
Si narra che il Buddha, meditando sotto l'albero della bodhi, le comprese nel momento del proprio risveglio spirituale.
Esse sono enunciate nel "Dhammacakkappavattana Sutta" (in lingua pāli o "Dharmacakrapravartana Sutra" in sanscrito) cioè il "Discorso della messa in moto della ruota del Dhamma" (Dharma in sanscrito).
È il primo discorso pubblico del Buddha, tenuto al parco delle gazzelle nei pressi di Sarnath vicino Varanasi (già Benares) nel 528 a.C. all'età di 35 anni, dopo che nei pressi del villaggio di Bodhgaya dello stato del Bihar (stato fra i più poveri dell'India) aveva raggiunto il "risveglio spirituale", detto "satori" nel Buddhismo Zen.
Questo discorso è quindi anche detto "Discorso di Benares", fondamentale per il Buddhismo, che da questo primo discorso pubblico prese le mosse e può considerarsi avviato anche come prima comunità buddhista (sanghā) formata proprio da quei cinque asceti che lo avevano abbandonato anni prima sfiduciati, dopo essere stati a lungo suoi discepoli.
In questo discorso si identifica il Buddhismo come "La Via di Mezzo" (majjhimā patipadā) in cui si riconosce che la retta condotta risiede nella linea mediana di condotta di vita evitando tanto gli eccessi e gli assolutismi, quanto il lassismo e l'abbandono.
Nell'occasione di questo sermone il Buddha enuncia le "Quattro Nobili Verità", frutto del proprio "risveglio spirituale" testè raggiunto.
Il nobile ottuplice sentiero.
La "Quarta Nobile Verità" consiste nel "Nobile Ottuplice Sentiero" (ariyo atthangiko maggo) che conduce alla piena ed esaustiva realizzazione spirituale buddhista attraverso il superamento di quel condizionamento costituito dalla sofferenza esistenziale che si accompagna alla vita dell'uomo sia dalla sua nascita e sia a motivo della sua nascita (saṃsāra).
Gli elementi del "Nobile Ottuplice Sentiero" Possono essere considerati secondo tre tipologie.
Questo ordinamento, però, non significa affatto che esista un albero gerarchico fra gli otto elementi, né tanto meno che esista un ordine di successione e di importanza fra di essi.
Tutti quanti gli otto elementi sono coltivati comtemporaneamente nella pratica buddhista e ciascuno interagisce in una realizzazione sinergica con gli altri.
Vi sono quattro dhyāna (sanscrito) o jhāna (pāli).
La parola dhyāna è all'origine della parola sinogiapponese zen: quando il Buddhismo arrivò in Cina, fu adattata alla lingua cinese (chan).
In seguito il Buddhismo fu introdotto in Giappone e un'importante scuola porta questo nome.
Diversi approcci nella definizione di Buddhismo.
Riguardo alla definizione del Buddhismo ci sono diverse opinioni.
Il Dalai Lama ha definito il Buddhismo «una scienza della mente».
Secondo alcuni per certi aspetti sarebbe possibile definirlo una religione, o presenterebbe comunque aspetti di tipo religioso; secondo altri, invece, sarebbe possibile definirlo una filosofia di vita, o presenterebbe comunque aspetti di tipo filosofico; secondo altri ancora nel Buddhismo sarebbero compresenti aspetti sia religiosi sia filosofici; infine altri negano che il Buddhismo rientri in una di queste predefinite specifiche categorie, dal momento che il Buddha stesso, quando era in vita, a chi esplicitamente gli domandava se i suoi insegnamenti fossero «teisti», «atei», o costituissero una «filosofia di vita», invariabilmente tacque sempre su questi punti specifici, senza mai soddisfare a queste domande.
Ma proprio questa assenza di indicazioni fece anche sì che nel corso del suo millenario sviluppo in ogni parte del mondo, il Buddhismo legittimamente tollerasse una grande varietà di pratiche al suo interno, fino ad assumere quella complessità di manifestazioni e di aspetti oggi presenti e che sono anche motivo di queste diversità di orientamenti di opinione sulla sua definizione.
Buddhismo e religione.
Alla sua origine il Buddhismo era effettivamente estraneo da qualunque preoccupazione religiosa.
Buddha, nella sua ricerca e nella sua predicazione, si rifiuta di affrontare questioni di tipo religioso riguardanti l'esistenza di un principio divino assoluto, o l'eventuale natura di un'anima separata dal corpo: questioni di questo genere non vengono né negate né affermate, ma semplicemente lasciate nel silenzio.
Da questo punto di vista il Buddhismo, nelle sue prime fasi, si distacca nettamente dall'induismo del tempo, il quale aveva invece al suo centro l'identità tra l'io individuale e l'Assoluto divino.
Anche riguardo al Nirvana, che pure è l'obiettivo ultimo della pratica Buddhista, il Buddha e la letteratura Buddhista successiva preferiscono definirlo in negativo, senza affermarne nulla al riguardo.
Ciò non significa che il Nirvana consista nel nulla: significa semplicemente che è al di là della possibilità del linguaggio e del pensiero, che è inesprimibile attraverso delle categorie concettuali avendo la sostanza della vacuità.
Tuttavia, già entro un breve tempo successivo alla scomparsa del Buddha, si verificò un processo di «divinizzazione» del maestro, concepito sempre meno come semplice uomo e sempre più come creatura dotata di facoltà prodigiose e sovrumane.
A questo processo di divinizzazione si affiancò un vero e proprio culto popolare relativo al Buddha e alle sue reliquie (vedi la voce stupa).
Nei secoli posteriori, quindi, venne sviluppandosi all'interno del Buddhismo tutta una fenomenologia devozionale, composta di templi, preghiere e mitologia che si configura entro certi limiti come una vera e propria religione.
Da questo punto di vista c'è chi afferma che, specie per quanto riguarda il Buddhismo Mahāyāna, e soprattutto per quanto riguarda l'Amidismo, il Buddhismo o alcune sue tradizioni, siano a tutti gli effetti una religione.
Da parte sua, inoltre, se le diverse scuole del Buddhismo sono concordi nel rifiutarsi di definire in senso positivo un eventuale principio divino Assoluto, non viene comunque negata l'esistenza di entità superiori all'uomo, cioè le varie divinità del politeismo.
Il Buddhismo, in tal senso, non negò l'esistenza dei deva nell'induismo così come non negò quella dei kami giapponesi e anzi ne aggiunse d'altri propri: soltanto, dal punto di vista Buddhista anche queste divinità (non concepite come eterne o incorruttibili) fanno parte, assieme all'uomo e a tutte le altre creature viventi, del ciclo del divenire e della sofferenza.
Il Buddhismo inventò perciò molti episodi in cui uno di essi, o una folla di divinità, discende dal cielo per ascoltare rispettosamente la parola del Buddha o per rendergli qualche servizio, «annoverandoli fra i laici», facendone devoti modello e protettori del Buddhismo.
Da notare infine che, attualmente, nei paesi a maggioranza buddhista o dove il Buddhismo ha avuto una larga influenza culturale (ad esempio il Giappone o l'Indocina), nella percezione popolare il Buddhismo viene visto e vissuto come una religione.
Buddhismo ed ateismo.
Alcuni pensano che poiché il Buddha ha sempre accuratamente e volutamente evitato di fare affermazioni sull'Assoluto, il suo insegnamento sia certamente «ateo» Altri sostengono che il Buddhismo sia sostanzialmente ateo per il fatto che, nonostante il Buddha non abbia mai negato le tradizionali divinità specifiche del Brahmanesimo (che successivamente diventerà Induismo), queste divinità non possono evitare all'Uomo le sofferenze della vita, per cui credere o non credere in loro non cambia le cose e l'Uomo, secondo il Buddha, deve invece trovare il cammino che conduce al proprio «risveglio interiore» ed alla personale completa realizzazione spirituale, attraverso la propria pratica individuale ed il vaglio della propria personale esperienza (il dhamma-vicaya) seguendo il metodo introspettivo indicato dal Buddha stesso (il Bodhipakkhika Dhamma).
Anche papa Giovanni Paolo II, ha attribuito al Buddhismo un sostanziale ateismo, alimentando la tesi e le argomentazioni di chi cerca di ravvisare nel Buddhismo un sistema sostanzialmente ateo, infatti afferma nel libro-intervista Varcare la soglia della speranza, che «il Buddhismo è in misura rilevante un sistema ateo» dal momento che è privo di avvicinamento a Dio: «La pienezza del distacco buddhista non è l'unione con Dio, ma il cosiddetto nirvana, ovvero uno stato di perfetta indifferenza nei riguardi del mondo» e ancora «il Buddhismo è, al pari del Cristianesimo, una religione di salvezza, ma le dottrine di salvezza dell'uno e dell'altro sono tra loro "contrarie"».
Si sottolinea quindi l'esclusione di riferimenti ai termini «Dio» e/o «Divinità», riferendosi genericamente ad un «aiuto superiore» ma non sarebbe un aiuto «divino».
Queste opinioni sul Buddhismo espresse dal più autorevole rappresentante dalla Chiesa cattolica, sono sostanzialmente allineate con un precedente documento del Concilio Vaticano II (Nostra Aetate - 28 ottobre 1965) nonostante qui si usino termini più concilianti in ottica di una precedente politica interreligiosa più moderata: «Nel Buddhismo, secondo le sue varie scuole, viene riconosciuta la radicale insufficienza di questo mondo mutevole e si insegna una via per la quale gli uomini, con cuore devoto e confidente, siano capaci di acquistare lo stato di liberazione perfetta o di pervenire allo stato di illuminazione suprema sia per mezzo dei propri sforzi sia con l'aiuto venuto dall'alto», Queste sono le principali ragioni di chi vorrebbe identificare il Buddhismo come una sorta di ateismo.
Questa interpretazione atea del Buddhismo è però confutata da chi sostiene che, essendo l'ateismo la negazione assoluta di Dio, l'ateismo costituisce esso stesso un assolutismo, il quale assolutismo deve ritenersi totalmente estraneo al Buddhismo che si fonda invece sull'equilibrata "Via di mezzo" (il Nobile Ottuplice Sentiero) che, prescindendo per sua stessa natura da qualsiasi forma di assolutismo, rifugge quindi da entrambi, sia quello del teismo sia a maggior ragione quello dell'ateismo.
In questo senso deve quindi intendersi lo scrupolo che il Buddha sempre si diede nell'evitare accuratamente di esprimersi sulla questione dell'Assoluto e quindi senza cadere mai nell'assolutismo delle posizioni che da esso deriva.
Rifuggendo quindi da ogni tipo e forma di assolutismo, il Buddhismo in quanto espressione della «Via di mezzo» indicata dal Buddha nel suo famoso e fondamentale «discorso di Benares», non può che prescindere da queste questioni esistenziali proposte invece, peraltro entrambe in modo irrisolto ed irrisolvibile, sia dall'ideologia del teismo sia da quella dell'ateismo.
Queste sono le principali ragioni di chi esclude decisamente che esista la possibilità di identificare il Buddhismo come una sorta di ateismo e quindi conseguentemente come negazione assoluta di Divinità (deismo) e/o di uno specifico Dio (teismo).
Ma se si vuol considerare l'ateismo come l'attitudine ad affrontare «in modo critico» le vicissitudini senza trascendere la realtà («senza appigli»), allora si deve riconoscere che senza questa attitudine è impossibile «abbracciare» il Buddhismo, cioè svegliarsi.
Il «Buddhismo non nega nulla», nonostante ciò «è una religione senza dio», senz'anima (e senza sé), senza culto e senza mistero, basata sulla comprensione delle concezioni su cui poggia e non sulla fede.
C'è stata «una sola setta», la mahāsāmghika dei lokottaravādin che consideravano buddha un essere trascendente (lokottara, cioè un dio) e il buddha storico solo un fantasma (nirmānakāya) emanato da questo.
Furono loro a scolpire gli enormi monumenti del buddha nelle rocce del Bamiyan, proprio quelli bombardati dai talebani che da musulmani iconoclasti sono incappati nell'errore di considerare idolatre quelle sculture.
Anche se nell'intenzione della setta «c'era idolatria», le statue rappresentavano un uomo e non un dio, e i talebani hanno distrutto una raffigurazione umana e non divina perché buddha è comunque solamente un uomo.
Anche l'assolutismo, nell'accezione non trascendente, cioè nel decidere di considerare «definitivo» un solo elemento tra molti presi in esame, non è estraneo al Buddhismo, anzi il Buddhismo argomenta come l'insegnamento della Legge da parte degli Svegliati si svolge in base a due verità: la verità relativa del mondo e la «verità assoluta».
Quest'ultima è «l'illusione dell'esistenza di quelle quattro nobili verità che il buddhista «abbraccia» quando mette in moto la Ruota della Legge, fino ad allora il buddhista conosce le quattro nobili verità, ma non le abbraccia e si illude che esistano, e «questa è la verità relativa» del mondo.
Buddhismo e filosofia.
Riguardo ai rapporti tra Buddhismo e filosofia, la questione è resa più complessa dalla già difficile definizione dello stesso concetto di filosofia.
Nella concezione moderna, successiva al XVI secolo e alla rivoluzione scientifica, per filosofia si intende comunemente lo «studio del significato e della giustificazione della conoscenza del più generale, od universale, aspetto delle cose».
La filosofia sarebbe dunque una forma di indagine del sapere, volta a descrivere la natura più profonda della realtà.
In questo senso è possibile ravvisare aspetti filosofici all'interno del Buddhismo.
La presenza di questioni viste come incongruenti nella dottrina del Buddhismo più antico (ad esempio la negazione dell'esistenza di un io individuale) generò difatti, nei secoli posteriori, ampie speculazioni teoriche nel tentativo di risolverli.
Speculazioni teoriche spesso estremamente complesse, basate su sofisticati sistemi di logica, che discutono questioni come quelle dell'esistenza dell'io, o di un principio di causalità, che possono trovare dei paralleli all'interno della filosofia di origine europea.
Tali speculazioni si trovano ad esempio nella scuola del Madhyamaka o del Vijnanavada.
C'è chi fa notare che, tuttavia, nel Buddhismo queste speculazioni teoriche non sarebbero volte a definire una descrizione definitiva della realtà (ambizione, questa, tipica della filosofia europea moderna), ma piuttosto sarebbero degli strumenti momentanei e transitorî per permettere al praticante Buddhista di dissolvere i proprî preconcetti razionali rispetto alla realtà in vista dell'ascesa al Nirvana.
Tuttavia, vi è chi risponde che anche nella filosofia europea più antica, cioè in quella greca, il sapere razionale non era fine a sé stesso ma aveva una funzione strumentale in vista di un'ascesi spirituale.
Così la dialettica platonica serviva per poter ascendere al puro mondo delle idee, e allo stesso modo le scuole ellenistiche adoperavano la ricerca speculativa per ottenere uno stato mentale al riparo dai turbamenti emotivi (come nello Stoicismo o nell'Epicureismo) o, di nuovo, per ascendere a una realtà ulteriore non definibile verbalmente (come nel Neoplatonismo).
Da notare che, nell'ambito della filosofia greca, l'ascesi filosofica non era sempre puramente mentale, ma si combinava anche con esercizi fisici, come ad esempio il controllo del respiro, similari a quelli buddhisti (tale ad esempio è la teoria di Pierre Hadot, studioso del pensiero greco antico).
Infine, per chi afferma la possibilità di tracciare paralleli tra la filosofia europea e il Buddhismo, non sono da tralasciare le somiglianze con la cosiddetta teologia negativa, che affonda le sue radici nel Neoplatonismo e, tramite lo Pseudo-Dionigi e Meister Heckart arriva con Nicola Cusano sino alle soglie della modernità.
Secondo il punto di vista del Buddhismo, l'origine e la fine del cosmo non sono umanamente percepibili o comprensibili, come pure tutte le qualità inerenti alla mente stessa.
L'universo ha connaturato la sensazione, la percezione, la conoscenza e le relative riverberazioni mentali.
Riconoscere questo spazio in sé ed in ogni cosa e giungere a trascenderlo è raggiungere la piena illuminazione.
Spesso erroneamente interpretato come un niente, una mancanza o un buco nero, esso invece connette ogni cosa.
Dal Buddha questo spazio viene definito vacuità che comprende e riconosce tutti i tempi e tutte le direzioni.
Né teismo e religione, né ateismo, né filosofia di vita.
Le posizioni di coloro che sono favorevoli a definire il Buddhismo una «Via spirituale (magga) di pratica e disciplina (dhamma vinaya) individuale» che prescinde dai concetti di teismo, ateismo e filosofia di vita e quindi non lo annoverano fra le religioni, né fra le ideologie e le filosofie, poggiano su diversi ordini di motivi.
Testi.
I testi sacri del Buddhismo sono attualmente raccolti in tre canoni: il Canone Pāli (Tipitaka), il Canone cinese (Dazangjing), e il Canone tibetano (Bka'-gyur) a seconda delle lingue degli scritti.
Il Canone Pāli è proprio del Buddhismo Theravāda, e si compone di tre pitaka, o canestri: il Vinaya Piṭaka, o canestro della disciplina, con le regole di vita dei monaci; il Sutta Piṭaka o canestro della dottrina, con i sermoni del Buddha; infine l'Abhidhamma Piṭaka o canestro della fenomenologia in ambito cosmologico, psicologico e metafisico, che raccoglie gli approfondimenti alla dottrina esposta nel Sutta Piṭaka.
I Canoni cinese e tibetano si rifanno ad un precedente Canone tradotto in lingua sanscrita sotto l' Impero Kushan e poi andato in buona parte perduto.
Questi due Canoni furono adottati dalla tradizione Mahāyāna che prevalse sia in Cina che in Tibet.
Il Canone tibetano si suddivide in due raccolte, il Kangiur (che riporta discorsi pronunciati dal Buddha Shakyamuni) e il Tanjur (Raccolta di commenti e insegnamenti), mentre il Canone cinese si compone di circa 3.500 sutra e oltre 2.000 testi di commento ed è suddiviso in 24 sezioni principali.
Il canone sanscrito riportava tutti i testi delle differenti antiche scuole e dei differenti insegnamenti presenti nell'impero Kushano.
La traduzione di tutte queste opere dalle originali lingue pracritiche a quella sanscrita (una sorta di lingua dotta 'internazionale' come lo fu il latino nel nostro Medioevo) fu voluta dagli stessi imperatori.
Buona parte di questi testi furono successivamente trasferiti in Tibet e in Cina sia da missionari kushani (ma anche persiani e sogdiani), sia riportati in patria da pellegrini.
Da segnalare che le regole monastiche (Vinaya) delle scuole presenti oggi in Tibet e in Cina derivano da due antichissime scuole indiane (vedi Buddhismo dei Nikāya), rispettivamente dalla Mulāsarvastivāda e dalla Dharmaguptaka.
In India.
Il Buddhismo si estinse in India, paese d'origine, approssimativamente attorno al XIV secolo.
Tuttavia durante più di 1500 anni di storia il Buddhismo Indiano (Buddhismo dei Nikaya) ha sviluppato indirizzi e interpretazioni diverse, anche estremamente complesse.
Lo sviluppo di tale complessità si rese necessaria con il continuo confronto dottrinale sia all'esterno delle Comunità monastiche con le scuole Brahmaniche e Jaina, sia all'interno delle stesse per svelare progressivamente gli insegnamenti (soprattutto i c.d.
"insesprimibili") contenuti negli antichi Agama-Nikaya.
Attualmente le scuole buddhiste possono essere suddivise in tre ambiti: Il Buddhismo fuori dall'India.
Tra le tradizioni che fuori dall'India hanno avuto una lunga storia e un'evoluzione in parte indipendente ricordiamo:
</doc> 
<doc id="652" url="http://it.wikipedia.org/wiki/Battaglia_di_Morgarten">
Battaglia di Morgarten.
Alle falde del Morgarten il 15 novembre del 1315 si svolse la cosiddetta Battaglia di Morgarten: un piccolo ragruppamento di fanti svizzeri inferse una clamorosa sconfitta agli Austriaci del duca Leopoldo I d'Asburgo, numerosamente preponderanti.
Morgarten fu una delle vittorie che segnarono la via all'indipendenza della Svizzera.
Un monumento sul luogo della battaglia ricorda il coraggio dei montanari.
</doc> 
<doc id="653" url="http://it.wikipedia.org/wiki/Ba%27al_Shem_Tov">
Ba'al Shem Tov.
Noto anche con il nome di Besht (acronimo ebraico di Baal Shem Tov), per la sua reputazione di guaritore itinerante fu il fondatore del movimento ebraico del Chassidismo moderno.
Vita.
Nacque in Ucraina, nella Podolia, alla fine degli anni 1690.
Non si sa molto della sua vita poiché su di lui cominciarono a circolare molto presto storie leggendarie.
Il vero nome del Ba'al era Israel ben Eliezer.
Si racconta che i suoi genitori fossero molto vecchi e poveri e che ben presto il piccolo Israel fosse accolto in un orfanotrofio, in quanto rimasto orfano, e crebbe nella povertà.
Non dimostrò subito doti particolari, ma gli fu affidato l'incarico di radunare e portare i bambini allo Heder, o scuola religiosa.
Fin da giovane età aveva l'abitudine di vagare tra i boschi dei Carpazi per meditare.
Svolse molti lavori, tra cui assistente in un khéder (scuola religiosa), guardiano di una sinagoga, minatore, taverniere.
Soltanto verso i trent'anni (secondo la nota agiografia In lode del Besht) si divenne profondo studioso e mistico.
Fu il bisnonno di Rabbi Nachman di Breslov.
Origine del nome.
Si creò una reputazione di guaritore miracoloso; da qui gli derivò il nuovo nome di Ba'al Shem Tov cioè Signore del Buon Nome.
"Buon Nome" è una perifrasi per evitare di pronunciare il nome di Dio secondo il comandamento.
Veniva dato ai guaritori ritenuti in grado di curare miracolosamente scrivendo o pronunciando le lettere dei nomi di Dio.
Tov significa "buono".
Baal Shem Tov può essere abbreviato con Besht.
L'insegnamento.
Al centro dell'insegnamento del Ba'al c'è l'idea che si deve adorare l'Altissimo in ogni attività, non solo nell'osservanza di quanto prescritto ma in qualsiasi atto della vita quotidiana.
Proclamava che non nella mestizia, ma nella gioia si deve adorare il Signore e che il pentimento è sempre e comunque possibile.
La sua fama di guaritore, le ampie vedute in ambito religioso che lo portavano ad accogliere gli studiosi come gli analfabeti - fatto pressoché unico nell'Europa Orientale del XVIII secolo - e il dono di far sperimentare un vivo sentimento di redenzione gli attirarono una larga cerchia di seguaci che in seguito diedero vita a numerose comunità di chassidim.
Considerato dai seguaci un guaritore carismatico, ebbe grande seguito e ispirò molte persone invitandole ad adorare Dio (quello ebraico) e a seguirne i comandamenti con gioia e semplicità.
In modo assai simile a Gesù, scandalizzò gli ortodossi parlando con le donne e la gente umile, e dimostrando assoluta indifferenza per le minuzie della legge.
Storie sul Besht.
Si racconta che il Ba'al Shem Tov sia asceso fin dove era il Messia e che gli abbia chiesto quando sarebbe arrivato perché giungesse l'era messianica; il Messia gli rispose: Quando tutte le fonti dei tuoi insegnamenti saranno diffuse su tutto il mondo!.
Dio chiese al Besht se avesse desiderato ascendere al cielo proprio come avvenne al Profeta Elia in un turbine diventando poi come un angelo: il Besht preferì però che al proprio corpo non venisse negata la Mitzvah della sepoltura nella terra dove il corpo della persona defunta possa riposare sino alla resurrezione con l'avvento dell'era messianica.
</doc> 
<doc id="654" url="http://it.wikipedia.org/wiki/Blocco_note">
Blocco note.
Per blocco note o block-notes (con o senza trattino; si trova anche scritto: bloc notes) si intende un blocco di carta (ne esistono di diversi formati) comunemente utilizzato per scrivere brevi appunti.
Una versione elettronica del blocco note è il computer palmare.
Blocco Note di Windows.
Il nome "blocco note" è stato anche adottato da Microsoft nella traduzione italiana del sistema operativo Windows per indicare il semplice ma utilissimo programma Notepad, incluso nel sistema operativo, per elaborazione (videoscrittura) di testi, privo di funzioni di redazione avanzate.
L'originale inglese è chiamato "Notepad".
Il programma permette di leggere, creare e modificare testi in formato di testo "MS-DOS", ovvero il formato ASCII che utilizza per il ritorno a capo i caratteri CR/LF.
Per impostazione predefinita i nuovi file vengono salvati con l'estensione.txt, tuttavia è possibile utilizzare il programma per creare ed elaborare qualsiasi file in formato testo, quali ad esempio i file HTML usati per creare le pagine Web o i codici sorgente dei programmi.
Unicode bug.
Dalla versione per Windows NT, il Notepad può rilevare gli Unicode che mancano dell'header standard 0xFFFE.
Questo è possibile grazie all'utilizzo della API IsTextUnicode().
Questa funzione è imperfetta, con qualche effetto collaterale su piccole stringhe ASCII, in minuscolo, che vengono identificate come UTF-16.
Il 18 maggio 2006 è stato annunciato che creare un file con solo 18 caratteri come "this app can break", causa una errata interpretazione del file da parte del Notepad.
Il file interpretato come Unicode verrà mostrato con caratteri cinesi (se i font sono correttamente installati).
Lo stesso accade con tutte le altre stringhe che rispettino lo stesso formato/lunghezza come ad esempio: "bush hid the facts".
Proprio questa stringa aveva fatto inizialmente pensare a un uovo di Pasqua, mentre in realtà si tratta di un baco.
</doc> 
<doc id="655" url="http://it.wikipedia.org/wiki/Bud_Spencer">
Bud Spencer.
Particolarmente noto per i suoi film in coppia con Terence Hill (Mario Girotti), è stato il primo italiano a scendere sotto il minuto nei 100 m stile libero, oltre ad essere stato più volte campione italiano di nuoto a rana e stile libero.
Bud Spencer è sposato dal 1960 con Maria Amati, da cui ha avuto tre figli, Giuseppe (1961), Christine (1962) e Diamante (1972).
Vive tuttora a Roma.
Le origini.
Carlo Pedersoli nasce in una famiglia benestante (il padre era un uomo d'affari bresciano) nel rione Santa Lucia, in particolare, come ricorderà più volte, nello stesso palazzo dello scrittore Luciano De Crescenzo con cui nel 1935 inizia a frequentare le scuole elementari nella sua città, ottenendo buoni risultati.
Si appassiona a diversi sport, ed in particolare al nuoto, per il quale dimostra una grande predisposizione, vincendo fin da subito alcuni premi.
Nel 1940, Carlo lascia Napoli insieme alla famiglia per motivi legati al lavoro del padre, e si trasferisce a Roma, dove inizia le scuole superiori ed entra a far parte di un club di nuoto.
Conclusi gli studi con il massimo dei voti, non ancora diciassettenne, si iscrive all'Università di Roma, dove studia chimica.
Nel 1947 la famiglia si trasferisce nuovamente, questa volta in Sud America, e Carlo è quindi obbligato ad abbandonare gli studi.
Inizia, quindi, a svolgere modesti lavori; a Rio de Janeiro lavora ad una catena di montaggio, a Buenos Aires lavora come bibliotecario e in Uruguay diventa segretario dell'ambasciata italiana.
I primi successi nel nuoto e l'esordio al cinema.
Carlo torna in Italia verso la fine degli anni '40, dopo essere stato tesserato dalla S.S.
Lazio Nuoto, diventa campione italiano di nuoto a rana.
Verso l'inizio degli anni '50 i successi continuano: si aggiudica nuovamente il titolo italiano, questa volta nei cento metri stile libero, gara nella quale entra nella storia per essere il primo italiano ad infrangere la barriera del minuto netto nei 100 m stile libero: precisamente con il tempo 59.50 nel lontano 1950, a Salsomaggiore in vasca da 25 m.
Tale titolo Carlo lo deterrà fino alla fine della carriera.
Nel frattempo approfitta per riprendere gli studi, infatti si iscrive nuovamente all'Università di Roma, alla facoltà di Giurisprudenza.
Il suo fisico massiccio e scolpito viene, però, notato dall'ambiente cinematografico.
Il suo esordio, quasi casuale, avviene nella grande produzione hollywoodiana Quo vadis?
, un peplum nel quale impersonava una guardia dell'impero romano.
Le Olimpiadi.
Contemporaneamente gareggia per i colori italiani alle Olimpiadi di Helsinki 1952, come membro del team di nuoto.
Dopo i Giochi Olimpici, insieme ad altri promettenti atleti, viene invitato alla Yale University, e trascorre alcuni mesi negli Stati Uniti.
Partecipa, quattro anni dopo, alle successive Olimpiadi di Melbourne 1956, ottenendo un buon undicesimo posto.
Nel frattempo, nonostante i numerosi impegni, sportivi e non, consegue la laurea in Legge.
Raggiunto questo importante traguardo, Carlo decide di dare una svolta alla sua vita, perché secondo le sue parole "ero stanco della vita ai Parioli" (il quartiere chic di Roma).
La svolta e la musica.
Pedersoli ritorna in Sud America, al quale era rimasto fortemente legato, e rivoluziona le sue priorità.
Per nove mesi lavora alle dipendenze di un'impresa americana impegnata nella costruzione di una lunga strada di collegamento tra Panama e Buenos Aires (la futura celebre Panamericana), nel tratto tra il Venezuela e il Brasile.
Dirà più tardi che quella vita tanto dura gli fece "ritrovare se stesso, nei limiti e nelle potenzialità ".
Conclusa questa esperienza passa alle dipendenze di una ditta automobilistica di Caracas, nella quale lavora fino al 1960.
Nello stesso anno torna a Roma e partecipa alle Olimpiadi di Roma 1960.
Successivamente sposa Maria Amati, di sei anni più giovane e conosciuta ben quindici anni prima.
Il padre della moglie è il noto proprietario di sale cinematografiche, nonché produttore cinematografico Edmondo Amati, ma inizialmente Carlo non sembra interessato al grande schermo, ciò nonostante firma un contratto con l'etichetta musicale RCA, scrivendo i testi per popolari cantanti italiani, come Ornella Vanoni e Nico Fidenco e anche qualche colonna sonora.
L'anno seguente, 1961, viene alla luce Giuseppe, il primo figlio, al quale segue nel 1962 Christiana.
Nel 1964 il suo contratto con la RCA scade ed il suocero muore.
La situazione porta Carlo a buttarsi in affari diversi, diventando un produttore di documentari per la RAI.
L'incontro con Terence Hill.
Nel 1967 Giuseppe Colizzi gli offre un ruolo in un film che Carlo accetta dopo qualche esitazione.
Carlo racconta infatti che inizialmente rifiutò la parte perché gli venne offerta una paga di sole un milione di lire, quando la sua richiesta fu di quattro milioni di lire perché aveva due cambiali in scadenza.
Anche il colloquio con il regista non era andato particolarmente bene: la barba non se la faceva ancora crescere ed a cavallo non sapeva andare.
Nonostante questo il regista non riuscì a trovare nessuno con la sua struttura fisica, pertanto dopo qualche tempo lo richiamò e gli offrì la parte alle condizioni che Carlo aveva richiesto.
Sul set conosce il suo partner di lavoro, un altro giovane attore con al suo attivo varie pellicole ma in ruoli secondari e sconosciuto al grande pubblico, Mario Girotti, il futuro inseparabile compagno e meglio noto come Terence Hill.
Il film Dio perdona... io no!
è la prima pellicola della coppia, diventata poi nel tempo inossidabile per questo genere di produzioni.
Le due star nelle presentazioni in locandina decidono di cambiare i propri nomi, considerati "troppo italiani", per fare colpo a livello internazionale e rendere più credibili le opere ed i personaggi interpretati.
Carlo Pedersoli e Mario Girotti inventano i loro pseudonimi che li renderanno celebri, ovvero Bud Spencer (in omaggio all'attore Spencer Tracy e alla birra Bud) e Terence Hill.
Bud e Terence hanno girato insieme 18 film, di cui 17 come coppia protagonista, nel primo film Annibale Bud e Terence (ancora Carlo Pedersoli e Mario Girotti) non si incontrarono mai sul set.
Il grande successo internazionale.
Nel 1970 la coppia gira lo spaghetti-western Lo chiamavano Trinità..., per la regia di E.B.
Clucher (pseudonimo di Enzo Barboni), diventato nel tempo un vero e proprio film cult, che ha riscosso un grandissimo successo non solo in Italia.
L'anno seguente arriva la consacrazione definitiva con il sequel del film...
Continuavano a chiamarlo Trinità, sempre con la regia di E.B.
Clucher, che riesce a replicare il successo al botteghino in tutta Europa, elevando Bud e Terence al rango di star internazionali.
Da segnalare l'interessante partecipazione di Bud nel film 4 mosche di velluto grigio di Dario Argento in un ruolo secondario in cui interpreta il personaggio di "Diomede".
Tra il 1972 ed il 1974 la coppia prosegue il proprio cammino trionfale, girando delle pellicole diventate delle pietre miliari della commedia all'italiana come...
Più forte ragazzi!
...altrimenti ci arrabbiamo!
e Porgi l'altra guancia, che si piazzano immancabilmente ai primi posti dei film più visti nelle sale cinematografiche italiane.
Nel 1972 nasce Diamante, la terza figlia di Bud, e l'anno seguente inaugura la fortunata serie di Piedone lo sbirro, nata da una sua stessa idea e che lo vede protagonista assoluto (senza quindi la compagnia dell'amico Terence), per la regia di Steno, indimenticato re della commedia all'italiana.
Le altre passioni.
Parallelamente al cinema, Spencer porta avanti le sue passioni, fra le quali c'è anche quella del volo; nel 1975 consegue la licenza di pilota di elicottero per l'Italia, la Svizzera e gli Stati Uniti.
Da non dimenticare è anche l'amore per la musica; nel 1977 scrive alcune canzoni per il suo film Lo chiamavano Bulldozer insieme ai fratelli De Angelis (in arte Oliver Onions), delle quali una viene da lui stesso interpretata durante il film.
Sei anni dopo il successo dei due Trinità, Bud e Terence tornano ad essere diretti da E.B.
Clucher in I due superpiedi quasi piatti, riscuotendo ancora una volta un buon successo di pubblico.
Negli anni successivi girano altri due film insieme, Pari e dispari e Io sto con gli ippopotami, un altro film cult, diretto da Italo Zingarelli.
Nel 1979, Bud riceve il premio Jupiter come star più popolare in Germania; l'anno seguente torna al genere western dieci anni dopo l'ultima esperienza con la pellicola Occhio alla penna.
Gli ultimi lavori.
A una decina d'anni dal loro ultimo film insieme (Miami supercops - I poliziotti dell'ottava strada, del 1985), nel 1994, la coppia si riunisce, dopo diversi progetti andati a vuoto, sul set di Botte di Natale, diretto dallo stesso Terence Hill, un altro western che, però, riceve un'accoglienza tiepida.
Nel frattempo, però, Bud Spencer riscuote un grande successo con le serie televisive Big Man (1988), Detective Extralarge (1991-93) e Noi siamo angeli (1997), fa un cameo nel film di Pieraccioni Fuochi d'artificio (1997) e partecipa alle produzioni spagnole Al limite (1997) e Figli del vento (2000) e a quella australiana Tre per sempre (2002), tornando a lavorare in Italia nel 2005 come protagonista del film TV Padre Speranza.
Nel 2003 ha modo di dimostrare anche le sue qualità di attore drammatico, partecipando al film Cantando dietro i paraventi di Ermanno Olmi.
Attualmente ha partecipato in uno spot di Natale 2007 per la Melegatti, impersonando Babbo Natale, e successivamente sta girando un film a Berlino col titolo provvisorio Uccidere è il mio mestiere che uscirà nelle sale cinematografiche a fine 2008.
Doppiatori Italiani.
Nonostante sia italiano Bud è stato sempre doppiato da Glauco Onorato fatta eccezione per i film Oggi a me... domani a te in cui è doppiato da Ferruccio Amendola, nei film Charleston, Botte di Natale e Al limite è doppiato da Sergio Fiorentini.
Mentre per i film Il soldato di ventura, Occhio alla penna, Cantando dietro i paraventi e quelli in cui interpreata Piedone (eccetto il primo) non è doppiato da nessuno.
</doc> 
<doc id="656" url="http://it.wikipedia.org/wiki/Bonsai">
Bonsai.
Bonsai è l'arte di creare miniature di alberi, coltivandoli per anni in un piccolo vaso.
Con questa particolare tecnica si guida infatti del materiale vegetale ad assumere forme e dimensioni volute, pur rispettandone completamente l'equilibrio vegetativo e funzionale.
La storia del bonsai.
Il termine "bonsai" è giapponese ed è costituito da due ideogrammi 盆栽: il primo significa vassoio o contenitore (bon), mentre il secondo (sai) significa educare e, in senso lato, il coltivare.
Questi alberi in vaso possono essere paragonati a normali piante che sono state "semplicemente" coltivate in maniera migliore, ovvero con cure ed attenzioni di cui generalmente altre piante non necessitano.
Per rendere la pianta nel suo complesso più forte ed adatta a sopravvivere in spazi ristretti, si procede alla potatura delle radici fittonanti (quelle che penetrano in profondità nel terreno), al rinvaso periodico e ad adeguate potature dei rami.
I bonsai, sia come senso estetico naturale sia come la filosofia orientale suggerisce, devono seguire degli stili ben precisi accomunati dalla conicità del tronco, dalla dimensione ridotta delle foglie e soprattutto dalla naturalezza della pianta stessa, che nel suo insieme (vaso compreso) ha lo scopo di riprodurre la natura in piccole dimensioni.
È sbagliato pensare che i bonsai soffrano nei vasi: è solo un'impressione che si ha, a causa delle forme spesso contorte o delle parti di legno secco create appositamente per dare un effetto di vetustà alla pianta.
Così come si accetta l'intervento sugli alberi da frutto per ottenerne più cibo possibile, si dovrebbe accettare in egual maniera l'intervento su piante per renderle bonsai, dove si nutre lo spirito del coltivatore e non il suo corpo.
Se un bonsai soffrisse non arriverebbe a fiorire o addirittura a fruttificare.
Che cos'è un bonsai.
Forse non esiste altra nazione in cui il reciproco influsso fra uomo e paesaggio, sia negli spazi offerti dalla natura sia nei diversi periodi storici, possa essere dimostrato in modo così ampio come in Giappone.
Il giapponese, al contrario dell'europeo che ama il sole e la luce del giorno, preferisce i momenti determinati dal crepuscolo, la penombra, la nebbia che avvolge le cose.
Il giapponese si sente nella natura uomo piccolo e insignificante, in un paesaggio dal quale si sente completamente dominato.
Questo dimostra come l'influsso reciproco fra paesaggio ed uomo possa avere un significato diametralmente opposto.
L'amore assoluto per la natura è dimostrato dai giapponesi anche nei particolari architettonici: le pareti scorrevoli della casa danno la possibilità di fare apparire gli scorci particolarmente belli del giardino.
Rendono l'osservatore consapevole delle varie fasi del giorno e del mutare delle stagioni.
Il bonsai è una rappresentazione della natura, il paesaggio influenza il bonsai.
Per questo, e non soltanto per questo, il bonsai è un hobby che va preso con serietà e praticato, per quanto possibile, con costanza ed una certa applicazione.
I veri coltivatori di bonsai curano questi alberelli per ore al giorno.
Il bonsai si colloca in un contesto ampio che va di pari passo con l'amore per la natura, al di là di un mero fatto di mode.
Un bonsai dovrebbe trasmettere il concetto di spazio, di tempo, di bello.
la coltivazione del bonsai è praticata anche per rilassamento e garantisce tranquillità.
La tecnica bonsai è nata in Cina e perfezionata in Giappone ed è legata a quello che gli Orientali chiamano seishi: l'arte di dare una forma, di coltivare, il praticare le tecniche più svariate sempre nel rispetto della pianta.
I bonsai sono dunque natura viva, piccoli alberi che malgrado le dimensioni contenute esprimono tutta l'energia che è racchiusa in una pianta grande.
Il bonsai non ha soltanto la naturale bellezza che possiede ogni albero, ma il suo aspetto richiama all'osservatore qualcosa di più della pianta in sé: lo scorcio di una foresta, una scena della natura, un maestoso albero solitario, un paesaggio marino, un ruscello, uno stagno.Alcuni bonsai vengono curati e educati in modo da crare scene comuni come la pesca o la caccia.
Gli orientali definiscono il bonsai come l'unione della natura con l'arte, così come il Teatro Nōh e la danza classica sono per i giapponesi la sintesi di musica e storia.
A differenza dellikebana, l'arte di comporre i fiori, il bonsai non si può insegnare con formule esatte o regole matematiche, ma con i comuni principi di botanica,senso estetico e una buona dose di pazienza.
Per esigenze didattiche i maestri giapponesi hanno stabilito regole e principi di bellezza che hanno permesso ai neofiti di seguire un percorso preciso e facilitato per creare un bonsai.
Da questo percorso bisogna uscirne attraverso le esperienze e la maturità che il tempo certamente darà a chi fa bonsai con costanza, serietà e impegno: allora le nozioni di base acquisite saranno elaborate e la creatività avrà il suo spazio.
Come valutare un Bonsai.
Per valutare un bonsai si devono prendere in considerazione i cinque punti fondamentali attraverso i quali si esprime tutta la sua bellezza e la sua armonia.
Apparato radicale.
Le radici devono disporsi possibilmente a raggiera, deve essere visibile la parte di radici che penetra nel terreno, in modo da dare il più possibile la sensazione di forza e stabilità della pianta.
Tronco.
Il tronco deve avere, a seconda gli stili, andamento eretto o sinuoso.
La base (piede) deve essere di buon diametro per poi assottigliarsi gradualmente nella zona apicale.
Molto importante è la presenza di una corteccia "vecchia" che conferisce al bonsai un aspetto vetusto.
In genere il tronco, in un bonsai apprezzabile, resta visibile per circa due terzi della sua lunghezza totale.
Fondamentale, in alcune piante come le conifere, è la presenza di shari, sabamiki e jin, cioè ferite della corteccia e dei rami che mettono a nudo il legno, dando alla pianta un aspetto ancora più vissuto.
Rami.
Per la formazione della chioma la miglior disposizione da dare ai rami è quella in cui i più grossi, ramificazione primaria, si espandono verso i lati e il retro per dare profondità e tridimensionalità e i più piccoli, ramificazione secondaria e terziaria verso la parte frontale, posteriore e superiore per creare i "palchi".
Fatti salvi casi particolari non sono ammessi rami che partono frontalmente verso l'osservatore.
La forma della chioma e dei singoli palchi deve essere riconducibile ad un triangolo.
Foglie.
Le foglie devono essere mantenute piccole somministrando correttamente l'acqua e i fertilizzanti e praticando al momento giusto la "pinzatura" che consiste nella eliminazione parziale delle foglie in modo da permettere alla pianta di emetterne di nuove più piccole.
Apice.
L'apice, ovvero la porzione terminale del bonsai, deve mostrare vitalità, in quanto simbolo di vita.
I bonsai che presentano l'apice spezzato o inesistente, non hanno pregio.
Diversamente, se nella zona apicale sono presenti jin (legna secca) segni di lunga vita, il bonsai è apprezzato in quanto è ritenuto un triste tocco di natura austera.
La filosofia del bonsai.
Si parla di arte bonsai, in quanto fare bonsai è un'arte che comporta svariate conoscenze, sia nel campo generale della botanica, che in quello più particolare delle tecniche bonsaistiche.
Tutte queste conoscenze vengono applicate per coltivare una pianta che rispetti determinati canoni estetici.
Parlare solamente di "tecnica bonsai" è riduttivo, come lo è parlare di "tecnica pittorica" riferendosi a Michelangelo o Raffaello... Un altro aspetto interessante è che si tratta di un'opera d'arte mai finita: la pianta continua a crescere e modificarsi, bisogna quindi accudirla sempre.
Il bonsai come si conosce oggi, è sostanzialmente quello giapponese, tuttavia l'origine dei bonsai è da situarsi in Cina: furono dei transfughi cinesi, approdati sulle coste giapponesi, a portare nel paese del Sol Levante i primi bonsai.
I giapponesi appresero questa tecnica e ne fecero un'arte, applicando alle piante coltivate i canoni della propria estetica influenzata dallo Zen.
Le piante giapponesi sono infatti più armoniose di quelle cinesi.
È importante che un bonsai evochi in chi lo guarda una sensazione di forza, maturità e, soprattutto, di profonda pace e serenità.
Come creare un bonsai.
I bonsai si possono ottenere con i seguenti metodi: Da seme.
È il metodo forse più naturale.
La semina può avvenire in primavera o in tarda estate-autunno, a seconda delle specie.
Per alcuni semi è necessaria la stratificazione: si devono tenere in inverno in mezzo a della sabbia al freddo, poi si piantano a primavera.
È utile durante la stratificazione spruzzare del fungicida per evitare che i semi marciscano durante questo periodo.
La stratificazione si può fare naturalmente (lasciando i semi all'aperto) o artificialmente in frigorifero.
Il terreno ideale per la germinazione è composto da un 50% di sabbia e da un 50% di terra o torba.
I semi vanno piantati in un vaso o una bacinella forati sul fondo per favorire il drenaggio.
Il vaso va coperto con del vetro o plexiglas trasparente fino alla germogliazione.
Questa tecnica "raffinata" dovrebbe conseguire ottimi risultati.
In alternativa si può evitare di coprire il vaso e lasciare fare tutto a madre natura.
Partire da seme è un metodo che richiede molta pazienza: ci vogliono dai 5 ai 7 anni prima di poter avere un bonsai discreto; l'altra faccia della medaglia è che consente di avere piante molto belle, perché si possono impostare fin da giovani seguendo il gusto del bonsaista.
Da talea.
È un metodo più veloce rispetto alla semina.
Le talee possono essere semi-legnose o legnose.
Nel primo caso, il periodo migliore per la radicazione è a metà estate (giugno-luglio) perché le talee, per radicare necessitano di calore al piede e costante umidità sulle foglie.
Si prende un ramo giovane tagliandolo nettamente, con un coltellino ben affilato, all'altezza di un internodo fogliare, o lasciando un talloncino di corteccia del ramo da cui viene prelevata la talea.
Lo si priva di tutte le foglie tranne le due più in cima, poi si taglia la base del ramo a 45 gradi o si lascia il talloncino di corteccia, lo si immerge in una soluzione di ormoni radicanti e lo si pianta nel terreno leggermente inclinato.
Il terreno deve essere ben drenante e soffice per agevolare lo sviluppo delle radici: un misto di terriccio e sabbia.
La talea va posta al riparo dai raggi diretti del sole e dal vento.
Per agevolare la radicazione si coprono i vasetti contenenti le talee con carta trasparente o sacchetti di plastica sorretti da sostegni metallici; questo per mantenere l'umidità nell'ambiente di radicazione.
Si innaffia per aspersione quando il terreno è quasi asciutto.
Se tutto va bene nel giro di qualche settimana dovrebbero spuntare delle nuove foglie: a questo punto è bene far prendere un po' di sole alla talea, ma non troppo.
Se il vaso è troppo piccolo è utile trapiantare in un vaso più grande nel giro di un paio di mesi, altrimenti lasciate la piantina nello stesso vaso fino alla primavera successiva.
Per le talee legnose si procede in autunno con i rami ormai già ingrossati e lignificati: il procedimento è identico al precedente: bisognerà solo far attenzione a proteggere le radici dal gelo invernale.
Il metodo della talea è più veloce rispetto a quello da seme, ma non ha sempre un'alta percentuale di successo; inoltre non tutte le specie si propagano bene per talea, ad esempio la maggior parte di conifere e resinose, ad esclusione dei ginepri che ben si prestano per il tipo di riproduzione.
Da margotta.
La margotta è un metodo molto rapido per ottenere un bonsai quasi fatto, ma richiede una certa tecnica.
Bisogna innanzitutto scegliere un ramo che abbia già una forma interessante, bonsaisticamente parlando, al quale applicare la tecnica che permette di far crescere le radici al ramo.
Una volta che saranno apparse le radici, si taglierà il ramo dalla pianta e si rinvaserà, ottenendo così un nuovo alberello.
La margotta può essere effettuata in vari modi.
Il primo consiste nell'incidere il ramo fino al cambio con un filo di rame o di ferro e spalmarvi sopra degli ormoni radicanti.
Questa incisione va poi coperta con una "caramella" composta da sfagno bagnato avvolto in un telo di plastica.
È bene stringere saldamente le estremità della caramella per non far passare aria.
Fatto questo non rimarrà che aspettare, mantenendo umido lo sfagno con iniezioni d'acqua, che spuntino le radici.
Il tempo di radicazione varia da specie a specie, ma di solito si aggira sui 2 o 3 mesi.
A questo punto si separerà il ramo dalla pianta tagliando sotto le radici e si metterà il ramo in un vaso, sempre con terreno soffice e drenante.
Se si ritiene che il ramo abbia troppe foglie è bene tagliarne un po' per non affaticare le giovani radici.
È bene tenere la nuova pianta al riparo dal sole e dal vento per almeno un mese.
Un altro metodo consiste nello scortecciare completamente una parte di ramo alta circa una volta e mezzo il diametro del ramo, spargere con ormoni e coprire con la caramella di sfagno e aspettare.
Un ulteriore metodo, denominato propaggine non richiede la caramella, dato che il ramo viene posto nel terreno dopo essere stato scortecciato, spalmato di ormoni e ricoperto con la terra.
Una volta che ha radicato, lo si separa dalla pianta madre.
La tecnica della margotta si applica ad aprile-maggio, preferibilmente maggio, quando la pianta è nel pieno della spinta vegetativa.
Questa tecnica è molto usata perché permette di ottenere buoni risultati e se il ramo non emette radici, cicatrizza e non viene perso, ma si può riprovare l'anno successivo.
La margotta è utilizzata, inoltre, non solo per ottenere nuove piante, ma anche per eliminare inestetismi dai bonsai: si può applicarla al tronco per abbassare una pianta troppo alta o per migliorare la forma delle radici (nebari).
Attenzione però: non tutte le specie possono essere margottate: il pino per esempio richiede fino a 2 anni per emettere radici, la margotta risulta così praticamente impossibile.
Da piante da vivaio.
I vivai permettono di reperire del materiale a prezzi accessibili, anche se non è sempre possibile trovare materiale adatto, perché le piante da vivaio non hanno le caratteristiche dei bonsai: sono troppo alte, con tronchi sottili o rami troppo disordinati.
È necessario guardare soprattutto il tronco e le radici: le foglie cadono e l'anno successivo si riformano.
Da raccolta in natura.
La raccolta in natura è molto problematica: innanzitutto è vietata in Italia sui terreni demaniali, mentre è permessa sui terreni privati, previo consenso del proprietario.
Un altro grosso problema è costituito dalla scarsa probabilità di attecchimento delle piante una volta estratte dal terreno.
La raccolta si effettua in autunno o primavera, togliendo una zolla di terra contenente le radici la cui grandezza sarà pari alla proiezione della chioma sul terreno, si toglie successivamente il fittone e si rinvasa nel terreno più adatto alla specie, preferibilmente lo stesso substrato del luogo in cui è stata trovata la pianta.
Lo "Yamadori" raccolto in natura non va lavorato a bonsai per almeno due anni, proprio per dare tempo alla pianta di attecchire nel nuovo vaso.
Da pre-bonsai.
I pre-bonsai sono piante coltivate in vivaio, ma pensate da subito per diventare bonsai: si cura l'ingrossamento del tronco e il formare le radici a raggiera.
Un pre-bonsai può essere lavorato praticamente quasi subito, sempre che non abbia subito un rinvaso.
Il rovescio della medaglia è costituito dal costo, naturalmente più alto rispetto alle piante da vivaio.
Da bonsai già formati.
È naturalmente il metodo più veloce, ma non è detto che sia il più semplice: se si compra un bonsai importante è necessario saperlo mantenere.
Il prezzo può variare da pochi Euro fino a diverse migliaia di Euro.
I bonsai economici che si comprano nei vivai o nei centri commerciali hanno il grosso difetto di avere un terreno molto argilloso, quindi duro ed impermeabile: è necessario quindi rinvasare appena possibile: in primavera.
Rinvaso e nutrimento.
Anche se si tratta di una pianta in miniatura, ciò non significa che essa non cresca: anche per i bonsai, come per altre piante in vaso, si deve considerare periodicamente l'opportunità di un'operazione di rinvaso.
In generale per tutte le piante è consigliabile annaffiare nelle ore meno calde della giornata, al mattino presto o alla sera, per ridurre la differenza di temperatura tra l'acqua e la terra e per limitare l'evaporazione diretta.
La quantità d'acqua deve essere congrua con la specie coltivata e la stagione, evitando alla pianta un periodo siccitoso, ma evitando anche gli eccessi: i ristagni d'acqua possono favorire l'insorgere del marciume radicale.
Nelle stagioni di crescita della pianta è altresì consigliata l'aggiunta di fertilizzanti contenti macro-elementi.
In base alla specie coltivata possono essere aggiunti, nelle dovute dosi, anche altri tipi di nutrienti (meso-elementi come magnesio o calcio o micro-elementi come ferro o manganese).
Gli Stili.
Nella coltivazione bonsaistica i giapponesi hanno dato grande importanza alle regole che riguardano le varie forme che la pianta deve assumere; per questo motivo sono stati creati gli stili che mirano al raggiungimento della perfezione estetica.
Gli stili nascono dall'osservazione e dall'imitazione della natura e dei capolavori creati da grandi maestri.
Ogni pianta ha una sua personalità e delle caratteristiche proprie che il bonsaista deve cercare di accentuare il più possibile senza però far perdere la naturalezza propria dell'essere vivente.
È importante che l'intervento dell'uomo si noti il meno possibile e lasci immaginare all'osservatore solo l'azione del tempo e delle stagioni.
Qui di seguito una descrizione sommaria dei vari stili.
Si noti che se ciascuno degli stili ha delle caratteristiche di base fisse, le regole d'impostazione più precise possono variare.
Eretto formale (Chokkan).
È tipico nelle piante che in natura crescono verso l'alto come le conifere le quali riescono a mantenere vigoria nonostante le condizioni avverse.
È uno stile molto vincolante che obbliga a regole fisse, definendo perfettamente la disposizione dei rami e del tronco.
Quest'ultimo sarà rigido e diritto, con il ramo principale, a destra o a sinistra, a circa 1/3 dell'altezza totale, il secondo ramo a 1/3 della distanza tra il primo ramo e l'apice in direzione opposta al primo, il terzo ramo rivolto posteriormente a una distanza pari a 1/3 della distanza fra il secondo ramo e l'apice e così via, con minor attenzione per ciò che riguarda gli ultimi rametti.
Questo stile viene considerato apparentemente impersonale e poco creativo ma è sicuramente il più indicato per tutte le conifere.
Eretto casuale (Moyogi).
In questo caso il bonsai è formato da un tronco più o meno sinuoso.
Comune per la maggior parte delle piante, è probabilmente il più semplice da realizzare.
Inclinato (Shakan).
Stile Bonsai caratterizzato da: tronco e vegetazione molto inclinati verso destra o sinistra, radici robuste ed evidenti sulle superficie del terriccio e disposte nella direzione di inclinazione della pianta Tronchi Gemelli/Madre e Figlio (Sokan).
Stile così chiamato perché composto da due soggetti con le stesse sinuosità e andamento di crescita, uno più grande e uno più piccolo che danno l'idea di una madre che tiene vicino a sé il figlio.
La base dei due tronchi è molto ravvicinata e certe volte può essere la stessa.
Per una buona riuscita, il punto di separazione dei due tronchi deve essere il più in basso possibile, così da suggerire l'immagine di due alberi completamente autonomi, ma cresciuti vicini per un capriccio del caso.
Scopa Rovesciata (Hokidachi).
È la classica forma di una latifoglia, molto simile ad una scopa rovesciata, con i rami si dipartono pressappoco dallo stesso punto e sono più o meno della stessa lunghezza.
Il tronco deve essere visibilmente conico e senza alcuna curva.
Spazzato dal vento (Fukinagashi).
Questo stile ricorda gli alberi che crescono in presenza di vento forte, il quale li porta ad avere rami allungati da una sola parte e un tronco spesso ricco di legna secca o numerose curve.
Cascata / semi-cascata (Kengai / Han-Kengai).
Questo stile simula una pianta che vive aggrappata ad un dirupo dove, piegata dalle intemperie, tende a crescere verso il basso, il tronco si piega subito dopo il nebari (termine che indica le radici in vista e la base del tronco) e spesso l'apice giunge più in basso della base del vaso.
Se l'apice si ferma al di sopra del bordo inferiore del vaso si parla di semi-cascata.
Radici su roccia e radici nella roccia (Ishitsuki).
Nello stile a radici sulla roccia, un frammento di roccia sporge dal terriccio del vaso.
L'albero cresce abbarbicato sulla roccia.
Le radici sono visibili sulla pietra fino al punto in cui penetrano nel terriccio.
Il meno frequente è lo stile con radici nella roccia: presenta una o più piante che crescono con le radici completamente inserite negli anfratti della roccia riempiti di terriccio.
Le radici in questo caso non si avvinghiano all'esterno della roccia e non scendono fino nel vaso.
Literati (Bunjin).
Lo stile literati è quello più elegante fra tutti e simula un albero nato in un luogo scomodo come ad esempio coperto da altri alberi oppure in una zona spesso colpita da fulmini o da eventi atmosferici.
La chioma si sviluppa solo nella parte più alta ed è spesso molto ridotta come anche la dimensione del tronco.
L'albero ha infatti speso la maggior parte delle sue energie per crescere in altezza alla ricerca della luce in concorrenza con gli alberi vicini.
A boschetto o gruppo (Yose-Ue).
Si tratta di uno stile molto suggestivo che comprende più piante messe in un vaso basso e largo oppure su lastra.
È molto importante la posizione di ogni singola pianta che devono dare una sensazione di profondità sviluppo del boschetto in più anni e soprattutto naturalezza.
A Zattera (Ikaa).
Stile simile al Boschetto con la variante che tutti i fusti sono uniti da una stessa radice.
Rappresenta un tronco caduto sul fianco che ha dato vita a una nuova vegetazione.
Anche in questo caso valgono le regole viste precedentemente in fatto di proporzioni degli alberi e aspetto scenografico.
Questa foresta si può realizzare con un albero coricato, dove il tronco fungerà da radice principale che collega tra loro i vari fusti (gli ex rami).
Principali tecniche d'impostazione e di mantenimento.
Il bonsaista impiega svariate tecniche per dar forma a una comune pianta secondo uno degli stili sopra citati per trasformarla in un bonsai.
Questo lavoro si articola su un lasso di tempo che dipende dal ritmo di crescita naturale dell'essenza e possono passare parecchi anni affinché la pianta raggiunga la forma che il bonsaista ha voluto darle.
Quando la pianta è finalmente diventata un bonsai, il lavoro del bonsaista non è finito, perché una cura continua è necessaria al mantenimento della forma ottenuta.
Inoltre, il bonsaista può decidere di reimpostare un bonsai, ossia di modificarne più o meno drasticamente la forma o lo stile.
Qui di seguito alcune delle principali tecniche impiegate dal bonsaista.
Potatura.
È la tecnica più importante dell'arte bonsai e ne esistono vari tipi.
Quando il bonsaista inizia a impostare una pianta, è sempre indispensabile procedere a una potatura di formazione.
Si tratta di un intervento piuttosto drastico nel quale il bonsaista decide quali rami asportare completamente e quali rami accorciare al fine di raggiungere l'armonia necessaria all'ottenimento di un bonsai secondo le regole dello stile prescelto.
Lo si esegue prevalentemente a inizio primavera o comunque in momenti in cui la pianta può reagire col necessario vigore.
Questa potatura dei rami principali può essere ripetuta se il bonsaista sceglie di impostare il suo Bonsai secondo un metodo di "taglia e lascia crescere": dopo una drastica potatura, si permette durante uno o più anni alla pianta di far crescere liberamente i suoi rami o di farne spuntare di nuovi a partire da gemme dormienti, poi si procede a una nuova potatura e così via, finché il bonsai prende la forma desiderata.
Questo metodo è importantissimo per dare conicità (una caratteristica estetica essenziale) ai rami e al tronco della pianta.
Esistono strumenti specifici per il bonsai, quali pinze a taglio concavo e forbici a manico grosso, per ottenere una potatura che non lasci antiestetici segni nel luogo del taglio.
Esiste poi una potatura più leggera, attraverso la quale i rami di un bonsai formato vengono regolarmente accorciati affinché la forma armonica della pianta non sia modificata.
Questo intervento è necessario anche più volte l'anno per essenze a ritmo vegetativo rapido (soprattutto certe latifoglie), mentre si limita a qualche ritocco a intervalli pluriennali per piante a crescita lenta (soprattutto le conifere e piante vecchie).
La defogliazione è una potatura delle foglie che si esegue durante la bella stagione per ragioni estetiche, affinché la pianta produca, dopo alcuni giorni, foglie nuove più piccole e quindi meglio proporzionate al bonsai.
Si tratta di produrre una sorta di nuova primavera, un processo dispendioso in energia, ed è quindi un intervento possibile soltanto se la pianta si trova in ottime condizioni di salute.
Lo si esegue di solito soltanto se è veramente necessario che il Bonsai abbia foglie più proporzionate alla sua taglia, per esempio quando si desidera esporlo a una mostra.
Solo certe latifoglie sono adatte alla defogliazione.
Il filo.
Per dare un aspetto di albero maturo con dei rami orizzontali o addirittura leggermente volti verso il basso a piante giovani e vigorose, che tendono invece a produrre rami che crescono verso l'alto, è spesso necessario correggere la direzione dei rami grazie alla tecnica del filo.
Anche le curve del tronco e dei rami devono spesso essere indotte dal bonsaista per ottenere un bonsai di forma accettabile.
La tecnica prevede che si avvolgano tronco e rami in spire di filo di metallo (in genere di alluminio o, per rami grossi, anche di rame) e di piegarli, modificandone l'andamento.
Può essere utile utilizzare della rafia, avvolgendola a spirale attorno al ramo da trattare col filo, allo scopo di non intaccare il delicato strato esterno del ramo stesso, sede dei condotti linfatici.
Dopo un certo tempo, che dipende dall'essenza, il filo metallico è rimosso e il ramo o il tronco si sono fissati nella posizione voluta.
Più il ramo è grosso, maggiore sarà il diametro necessario per il filo.
La tecnica del filo è assai delicata e necessita di mani esperte, che sappiano applicare tutti gli accorgimenti e gli adattamenti specifici a ogni pianta trattata, al fine di minimizzare lo stress indotto al bonsai.
Non tutte le essenze sopportano il filo e in ogni caso un'applicazione errata può produrre la perdita della pianta.
Si prenda in considerazione il fatto che il filo utilizzato non deve essere eccessivamente tirato in quanto, con la crescita del bonsai, può causare inestetismi quali cicatrici o incisioni.
È consigliabile munirsi di idonea attrezzatura per il taglio del filo onde evitare di danneggiare il bonsai durante l'asportazione del filo stesso.
Altre tecniche in breve.
Altri metodi, quali pesi e tiranti, permettono di modificare la forma del tronco o di un ramo.
Esistono poi tecniche particolari per creare effetti di vetustà nelle piante, trattando tronco, rami e radici.
Trattando opportunamente tronchi o rami morti col tempo, sbiancadoli e scortecciandoli, si ottiene un effetto di "pianta colpita dal fulmine", chiamato jin.
Nel mantenimento dei bonsai, l'innaffiatura e la concimazione devono essere controllate con grande attenzione.
Inoltre, come ogni altra pianta, anche i bonsai sono soggetti a malattie, che vanno prevenute e, al caso, curate.
</doc> 
<doc id="657" url="http://it.wikipedia.org/wiki/Brian_Kernighan">
Brian Kernighan.
Ha lavorato presso i Bell Labs (conosciuti ora come Lucent Technologies), nel dipartimento di ricerca informatico.
È famoso soprattutto per aver scritto insieme a Dennis Ritchie il manuale di riferimento per il linguaggio di programmazione C.
È il creatore del linguaggio Awk e di molti programmi Unix, come ad esempio troff.
</doc> 
<doc id="659" url="http://it.wikipedia.org/wiki/Biometrika">
Biometrika.
La rivista britannica Biometrika venne creata nell'ottobre 1901 per iniziativa di Karl Pearson, Walter Frank Raphael Weldon e Charles Davenport.
Tra i suoi finanziatori vi sono Francis Galton, tra i suoi editori Karl Pearson.
</doc> 
<doc id="660" url="http://it.wikipedia.org/wiki/Brescia">
Brescia.
Brescia (Brèsa in bresciano) è una città di 190.000 abitanti dell'Italia settentrionale, capoluogo dell'omonima provincia lombarda e secondo centro della regione per abitanti.. È anche conosciuta come la Leonessa d'Italia, secondo l'appellativo attribuitole da Giosuè Carducci.
La città è situata allo sbocco della Val Trompia.
Clima.
Il clima è freddo d'inverno con gelate e possibili nevicate soprattutto in alta Val Trompia, mentre le estati sono molto afose in pianura e fresche nelle tre valli.
Idrografia.
Il principale corso d'acqua della città è il fiume Mella, mentre quelli restanti sono perlopiù a carattere torrentizio (come il Garza) oppure sono canali (Naviglio).
La città non è lontana dal maggiore lago italiano, il Garda, e da altri laghi alpini italiani, come il Sebino e il Lago d'Idro.
Territorio.
La città è ubicata allo sbocco della Val Trompia, ai piedi del Monte Maddalena (874 m) e del Colle Cidneo, sul quale si trova il Castello di Brescia.
Il territorio cittadino è in maggior parte pianeggiante anche se, poco distanti dallo stesso, iniziano le pendici delle Prealpi Lombarde, quasi praticamente inglobate, con il passare del tempo, dalla città in rapida epansione.
Toponimo.
Il nome latino Brixia (e anche la variante greca Βρηξία) è ben documentato in epoca classica (Catullo, Livio, Plinio il Vecchio ed altri) e viene fatto solitamente risalire al termine celtico *brica/*briga (sommità, colle, altura) con vari riscontri in altre aree di influenza celtica (Bressa in Gallia, Brexa in Spagna, Bressanone).
Anche nel dialetto locale il termine bréc significa sentiero ripido e sconnesso.
Descrizione.
"Scudo d'argento cimato da una corona con cinque fioroni e quattro punte gemmate.
In campo un leone d'azzurro, armato, linguato e codato di rosso; con il motto BRIXIA FIDELIS" (Dallo Statuto del Comune - Decreto del 25 giugno 1925).
A differenza di quanto comunemente si crede, dovuto all'appellativo Leonessa d'Italia attribuito alla città di Brescia da Giosuè Carducci, il leone che figura sullo stemma di Brescia è un leone maschio.
"Drappo partito di bianco e di azzurro".
Eventi ospitati.
Negli ultimi anni Brescia ha conosciuto una notevole rinascita culturale: il centro di tale opera è certamente il rinnovato Museo di Santa Giulia.
All'interno di tale ampio complesso si trovano: Tra alcune mostre tenute al museo si ricorda: Altre significative mostre sono state organizzate in altre sedi espositive: Ricorrenze.
Si svolge presso la nuova struttura espositiva di Brescia.
Quartieri.
Il territorio cittadino è articolato in diversi quartieri, attualmente suddivisi in nove circoscrizioni cittadine.
Una recentissima riforma approvata dal Consiglio Comunale ha però stabilito che, a decorrere dalle elezioni amministrative del 2008, le Circoscrizioni diventino cinque (più ampie e con maggiore autonomia): Aeroporti.
A 15 Km dal centro della città si trova l'aeroporto di Brescia-Montichiari aperto nel 1999.
Autostrade.
La città è attraversata dall'Autostrada A4, che la collega a Torino, Bergamo, Milano, Verona, Venezia e Trieste, ed è punto terminale dell'Autostrada A21, che la collega a Cremona, Piacenza e nuovamente Torino con un percorso più meridionale rispetto alla A4.
Trasporti pubblici.
La città è dotata di una rete di trasporti pubblici automobilistici composta da 18 linee e che serve anche 14 comuni dell'hinterland cittadino per un bacino d'utenza di 360.000 abitanti.
Il numero di viaggiatori annuo del 2006 è stato pari a 39 milioni.
Dal 2003, il servizio è garantito da Brescia Trasporti che si è aggiudicata la gara indetta dall'amministrazione comunale.
È in fase di costruzione una linea metropolitana leggera automatica, limitata al territorio comunale, sul modello di quella completata di recente a Copenaghen.
È inoltre allo studio, da parte dell'amministrazione provinciale e della Regione, un progetto di servizio suburbano utilizzante la rete ferroviaria che si snoda attorno alla città.
La mobilità verso la provincia è garantita da due consorzi di trasporti automobilistici extraurbani: Inoltre, il collegamento con la zona del Lago d'Iseo e con la Val Camonica è servito dalla società Ferrovie Nord Milano Autoservizi in regime di proroga provvisoria della concessione precedente Ferrovie.
La città è attraversata dall'importante linea ferroviaria Milano - Venezia e la stazione di Brescia è scalo di testa delle linee per Cremona, Parma Iseo e Edolo, Bergamo e Lecco.
Strade statali e regionali.
Prima della riforma del Codice della Strada del 1998 la città era attraversata dalla Strada Statale 11 Padana Superiore ed era punto di partenza della Strada Statale 510 Sebina Orientale, della 235 di Orzinuovi, della 236 Goitese, della 237 del Caffaro e della 345 delle Tre Valli.
Attualmente sono state tutte riclassificate come regionali e affidate dalla Regione Lombardia all'amministrazione provinciale.
Personalità legate a Brescia.
Tra le cittadine e i cittadini bresciani famosi si ricordano: Economia.
Le principali attività industriali sono quelle meccaniche (macchine utensili, mezzi di trasporto, armi, componentistica), metallurgiche (le più d'importanti d'Italia: materiali per l'edilizia, posate, rubinetti), tessili, calzaturiere, dell'abbigliamento, alimentari e dei laterizi.
Come nel resto d'Italia, molte aziende bresciane sono di dimensioni medio-piccole e a conduzione familiare; negli ultimi anni sono arrivate anche imprese di grande rilevanza e filiali importanti (soprattutto straniere), sia nel territorio della città sia nei maggiori centri industriali della provincia.
Negli ultimi quaranta anni è aumentata l'importanza dei settori bancario, commerciale e della comunicazione.
Per questo motivo la provincia di Brescia ha un PIL di circa 37 miliardi di euro Tra le aziende più importanti con sede in città vi è il gruppo A2A, frutto della fusione tra ASM Brescia ed AEM Milano.
Vi sono anche le filiali di numerose banche ed attività finanziarie.
Negli ultimi anni, a seguito del processo di aggregazione bancaria, la città ha perso la sede delle sue due principali banche: Bipop-Carire, oggi parte del gruppo Unicredit, e Banca Lombarda, quest'ultima fusasi con la bergamasca Banche Popolari Unite per formare il gruppo UBI Banca, quarto gruppo bancario d'italia, con numerose sedi di divisione nella città (fonte dati Il Sole 24 ore, Banca d'Italia).
Sono presenti in città anche 2 grandi acciaierie (Alfa Acciai e Ori Martin) e le sedi dei gruppi Lucchini (acciaio) e Lonati (macchine per calze).
Brescia e provincia sono anche importanti per la produzione di armi, la cui più nota fabbrica è la Beretta.
Tra i finanzieri più importanti vanno ricordati Giovanni Bazoli (presidente di Intesa SanPaolo), Emilio Gnutti e Romain Zaleski.
Di rilievo sono il settore delle costruzioni - in forte espansione, date le riqualificazioni urbanistiche in atto - e quello commerciale, sia nella grande sia nella piccola distribuzione.
Altro settore importante è quello dello svago e della ristorazione, ricordando che a Brescia sono presenti oltre 500 tra bar e ristoranti (fonte dati Comune di Brescia, settore attività economiche).
Infrastrutture.
, realizzato e gestito dalla municipalizzata locale, del tipo combinato con inceneritore a recupero energetico.
Tramite le tre linee dell'impianto, due alimentate con rifiuti e una con biomasse, si ottiene acqua calda distribuita mediante una rete di teleriscaldamento.
La città, infatti, è stata la prima in Italia a dotarsi, fin dagli anni Settanta, della rete di teleriscaldamento, come noto in tutto il paese.
Grandi progetti.
Recentemente sono nati i quartieri di San Polino (edilizia residenziale convenzionata) ed il Borgo Wührer, particolare idea di quartiere interamente off limits alle auto (dispone di un parcheggio sotterraneo di tre piani) nel quale si insediano abitazioni, uffici e attività commerciali.
Sono in atto in città altre grandi trasformazioni urbanistiche da nord a sud.
Tra esse: Questi sono tutti progetti avviati o in fase di avvio lavori che prevedono di ridisegnare la skyline della città.
Giornali, radio, tv.
Quotidiani presenti solo in rete internet: Aste immobiliari al Tribunale di Brescia Università.
Gli studenti universitari sono circa 25.000 Altre Strutture.
Brescia è sede di Corte d'appello dall'epoca Napoleonica ed è la sede competente per tutti i processi spostati da Milano.
Tutto il comparto giudiziario (Tribunali, Procura, Corte d'Appello) dalla primavera 2008 dovrebbe trovare sede nel nuovo Palazzo di Giustizia, moderno ed attrezzato, realizzato in prossimità della Stazione Ferroviaria.
A Brescia vi sono inoltre numerosi ospedali i maggiori dei quali sono gli Spedali Civili.
Altri ospedali sono la Poliambulanza, il S.Anna, il Città di Brescia, il Fatebenefratelli, il S.Camillo.
Sport.
Ha sede legale in città la Brescia Calcio S.p.A.
La squadra è famosa per aver avuto tra le sue fila fuoriclasse del calibro di Roberto Baggio, Josep Guardiola, Gheorghe Hagi, Ioan Ovidiu Sabău, Alessandro Altobelli, Evaristo Beccalossi, Andrea Pirlo, Claudio Branco, Luca Toni e altri ancora.
Inoltre ha anche tre importanti squadre di rugby: Ghial Calvisano (vincitrice dello scudetto 2005), Rugby Leonessa 1928 S.r.l.
e Brescia Rugby.
Da non dimenticare la compagine cittadina di pallanuoto, Systema Leonessa, vincitrice negli ultimi anni di scudetto e coppe europee e i Bengals Brescia che militano in serie A2 del campionato di football americano.
Brescia è stata anche più volte arrivo di tappa del Giro d'Italia: Mille Miglia.
Punto di partenza e di arrivo della famosissima competizione d'auto d'epoca Mille Miglia, gara storica che si tiene normalmente nel mese di maggio su un tracciato variabile tra Brescia e Roma.
Sono ammesse alla competizione le vetture prodotte prima del 1957, anno in cui, per motivi di sicurezza, fu sospeso lo svolgimento della versione originale delle Mille Miglia gara di velocità.
Monte Maddalena.
Il Monte Maddalena (già Monte Denno, da Monte Degno, da Mons Domini) è un monte appartenente alle Prealpi Bresciane che si innalza a ridosso della città e più precisamente nella sua parte nord-orientale.
Proprio per la vicinanza con la città è detta la montagna dei bresciani.
Alta 874 metri (slm), la Maddalena costituisce un vero polmone verde per la città.
</doc> 
<doc id="662" url="http://it.wikipedia.org/wiki/Bernoulli_Society">
Bernoulli Society.
La Bernoulli Society for Mathematical Statistics and Probability è una sezione dell'Istituto Internazionale di Statistica (IIS).
Venne creata il 10 giugno 1975 a Voorburg nei Paesi Bassi.
Principali suoi "creatori" sono Jerzy Neyman, Henri Theil e Julian Keilson.
</doc> 
<doc id="665" url="http://it.wikipedia.org/wiki/Basiglio">
Basiglio.
Basiglio è un comune della Lombardia, in provincia di Milano, con circa 8.500 abitanti.
È situato nella periferia sud della città, è lambito dall'Olona e comprende anche il quartiere residenziale di Milano 3.
I suoi vecchi abitanti sono di origine contadina, ma una cospicua fetta della popolazione, giunta in tempi assai recenti appartiene alla classe benestante, la quale ha scelto questo comune come dimora apprezzandone la tranquillità e l'ambiente salubre.
Basiglio conserva ancora la sua tradizione agricola, e le sue terre coltivate, che superano la superficie dei terreni abitati, offrono principalmente riso, più di 8 tonnellate ad ettaro ogni anno.
Trasporti pubblici.
Basiglio e Milano 3 sono collegate a Milano tramite l'autolinea di "Area urbana" n.230 (H532) della Società AMP: Milano Famagosta, Rozzano (dove c'è il capolinea della metrotranvia 15 dell' ATM) - Clinica Humanitas - Milano 3 - Basiglio.
È un' autolinea integrata nel SITAM (Sistema Integrato tariffario Area Milanese) per cui con un solo biglietto si può raggiungere Milano e i comuni circostanti.
</doc> 
<doc id="666" url="http://it.wikipedia.org/wiki/Bondeno">
Bondeno.
Bondeno è un comune di 15.425 abitanti della provincia di Ferrara.
Cenni storici.
Importante centro di produzione e manifatturazione della frutta, è il più antico insediamento del territorio.
Il toponimo sembra provenire dall' antico nome del fiume, Bondicus.
Quella di Bondeno è una lunga storia di alluvioni e di grandi opere intraprese per difendersi dalle acque e incanalarle in modo da consentire la coltivazione.
Nel Medioevo appartenne al monastero di Nonantola per donazione di re Astolfo, poi fece parte dei possessi di Matilde di Canossa che all' inizio del XII secolo fece costruire a difesa della città un castello, poi distrutto da Alfonso I d'Este.
Devastanti furono le invasioni subite dai veneziani nei primi secoli del Millennio e dai parmensi nella seconda metà del Settecento.
Da segnalare la pinacoteca Galileo Cattabriga e la chiesa arcipretale dedicata alla Natività di Maria Vergine, costruita nel 1114 per donazione di Onorificenze conferite.
Bondeno è tra le Città decorate al Valor Militare per la Guerra di Liberazione perché è stato insignito della Medaglia di Bronzo al Valor Militare per i sacrifici delle sue popolazioni e per la sua attività nella lotta partigiana durante la seconda guerra mondiale.
Sport.
Gli sport praticati a Bondeno sono numerosi, a partire dal calcio, che può contare molteplici squadre dilettantistiche all'interno del territorio comunale.
Importanti sono anche hockey su prato e basket.
Vi si trovano anche società di Atletica Leggera (Atletica Bondeno), biliardo a stecca, bocce e boccette, calcetto, canoa, ciclismo e cicloturismo, ju-jitsu, karate, motociclismo, nautica, nuoto, pallavolo, pattinaggio, pesca, tennis, tiro a segno, tiro con l'arco, tiro libero, squash.
Hockey su prato.
Altro sport degno di nota è l'hockey su prato.
L'Hockey Club Bondeno milita nella serie A1.
Basket.
La squadra di basket del paese è la Matilde Basket.
Volley.
La squadra di pallavolo si chiama ADS AVB Agonistica Volley Bondeno.
Parrocchia.
La parrocchia appartiene alla diocesi di Ferrara-Comacchio.
Nei mesi estivi si organizzano il GREST (Gruppo Ricreativo Estivo), dove i ragazzi sono coinvolti in laboratori e giochi sportivi, e i campi-scuola.
Per gli adulti ci sono il Gruppo Giovani Coppie, il Gruppo Famiglie e i Centri di Ascolto (lectio divina), nonché il Gruppo di Preghiera Padre Pio.
Attive al momento sono ancora il gruppo Caritas e Croce Rossa.
Si realizza inoltre il presepio storico-artistico, nella cosiddetta Chiesa delle Catene, in piazza Garibaldi.
Frazioni.
Burana, Gavello, Ospitale, Pilastri, Ponte Rodoni, Salvatonica, Santa Bianca, Scortichino, Settepolesini, Stellata, Zerbinate Curiosità.
Nella frazione di Stellata è presente la Rocca Possente, monumento dichiarato patrimonio mondiale dell'umanità da parte dell'UNESCO facendo parte del sito "Ferrara, città del Rinascimento e il suo Delta del Po"
</doc> 
<doc id="667" url="http://it.wikipedia.org/wiki/Berra">
Berra.
Berra è un comune di 5.546 abitanti della provincia di Ferrara.
</doc> 
<doc id="670" url="http://it.wikipedia.org/wiki/Bernoulli">
Bernoulli.
La famiglia Bernoulli, originaria di Anversa, si stabilì verso la fine del '500 a Basilea (Svizzera).
Ha contribuito notevolmente alle scienze, al punto che diversi termini portano tale nome, pur facendo riferimento a diversi componenti di tale famiglia.
Vista la ricorrenza dei nomi all'interno della famiglia, alcuni dei personaggi vengono citati con un numero progressivo, come i membri di una dinastia; inoltre, tenuto conto sia delle origini che di altri aspetti della storia, vengono citati sia con i nomi tedeschi che con i nomi francesi.
</doc> 
<doc id="671" url="http://it.wikipedia.org/wiki/Beno%C3%AEt_Mandelbrot">
Benoît Mandelbrot.
Nato in Polonia ha vissuto in Francia per buona parte della sua vita.
È nato in una famiglia con forte tradizione accademica: sua madre era una dottoressa e suo zio Szolem Mandelbrot un famoso matematico, mentre suo padre ha basato la propria vita sulla rivendita di abiti.
La famiglia lasciò la Polonia stabilendosi a Parigi per sfuggire il regime nazista.
A Parigi venne iniziato alla matematica da uno (appunto Szolem) dei suoi due zii, che contribuirono alla sua educazione e formazione, da una parte scientifica, dall'altra umanistica.
Educato in Francia, ha sviluppato la matematica di Gaston Julia e ha cominciato la rappresentazione grafica di equazioni su computer.
Mandelbrot è il fondatore di ciò che oggi viene chiamata geometria frattale e ha dato il proprio nome ad una famiglia di frattali (detti appunto frattali di Mandelbrot) e ad un particolare insieme (detto insieme di Mandelbrot).
Mandelbrot scoprì il suo frattale quasi per caso nel 1979, mentre conduceva degli esperimenti per conto del Watson Research Center dell'IBM, dove, con l'aiuto della computer-grafica, poté in seguito dimostrare che il lavoro di Julia del 1918 (e che suo zio gli aveva consigliato nel 1945!
), poteva essere uno dei frattali più affascinanti, ma una delle letteralmente infinite curiosità del frattale di Mandelbrot è che esso comprende, pur nella sua semplicissima formula, anche il frattale di Julia.
I suoi lavori sui frattali in quanto matematico impiegato all'IBM gli hanno fruttato un "Emeritus Fellowship" ai laboratori di ricerca T.
J. Watson.
A partire dai primi anni '60, e fino ai giorni nostri, l'applicazione della geometria frattale a questioni economiche ha condotto Mandelbrot a mettere in discussione alcuni consolidati fondamenti dell'economia classica e della finanza moderna, quali l'ipotesi di razionalità dei comportamenti degli agenti economici, l'ipotesi dell'efficienza del mercato, e quella secondo cui i movimenti dei prezzi di mercato sono descrivibili come un cammino casuale (random walk) in analogia al moto browniano di una particella in un fluido.
L'analisi frattale delle variabili economiche e finanziarie ha portato nell'ultima decade alla nascita della cosiddetta finanza frattale, nella quale lo stesso Mandelbrot ritiene siano attualmente impegnati almeno un centinaio di ricercatori.
Altri ricercatori sono impegnati nel più vasto campo dell'econofisica.
Oltre alla riscoperta dei frattali in matematica, dimostrò che essi possono essere la chiave di lettura delle forme presenti in natura, dando il via ad una particolare sezione della matematica che studia la teoria del caos.
Nel 1993 gli è stato conferito il prestigioso premio Wolf per la fisica, "per aver trasformato la nostra visione della natura".
Il 19 marzo 2007 ha tenuto una "Lectio Magistralis" dal titolo "Il liscio, il ruvido e il meraviglioso" durante il Festival della Matematica a Roma.
Numerose università del mondo gli hanno conferito la laurea honoris causa; in Italia l'Università degli studi di Bari gliene ha conferita una in Medicina e Chirurgia il 13 novembre 2007 con la seguente motivazione: "La visione altamente unificante del fenomeno della vita che ci offre il professor Mandelbrot, si riflette in campo medico con un approccio unitario, prima sconosciuto, alla malattia e alla persona malata".
In occasione del conferimento della laurea, il prof.
Mandelbrot ha tenuto una lectio magistralis intitolata "Fractals in Anatomy and Physiology", nella quale fra l'altro affermava:
</doc> 
<doc id="673" url="http://it.wikipedia.org/wiki/Bjarne_Stroustrup">
Bjarne Stroustrup.
Stroustrup è il maggiore promotore del C++, per il quale ha scritto le definizioni iniziali e prodotto la prima implementazione; ha scelto e formulato il criterio di progettazione di tale linguaggio informatico, progettando tutti i servizi principali, anche come responsabile per l'elaborazione delle estensioni proposte nel comitato di standardizzazione.
Stroustrup ha inoltre scritto quello che molti considerano il testo standard di introduzione al linguaggio, "The C++ Programming Language" (titolo italiano: "C++ Linguaggio, libreria standard, principi di programmazione", ISBN 88-7192-078-3), giunto alla terza edizione.
Il testo è stato rivisto due volte per adattarsi all'evoluzione del linguaggio e al lavoro del comitato di standardizzazione del C++.
La versione più recente risale al 2003 ed è contenuta nel documento ISO/IEC 14882:2003.
Cursus Studiorum.
Bjarne Stroustroup è Cand.
Scient.
in Mathematics and Computer Science (1975) all'università di Aarhus, Danimarca e Ph.D.
in Computer Science (1979) all'università di Cambridge, Inghilterra
</doc> 
<doc id="675" url="http://it.wikipedia.org/wiki/Barzio">
Barzio.
Barzio è un comune di 1.277 abitanti della Valsassina, in provincia di Lecco.
</doc> 
<doc id="679" url="http://it.wikipedia.org/wiki/Belleville_%28Parigi%29">
Belleville (Parigi).
Belleville è un quartiere di Parigi, nella zona orientale della città, tra X, XI, XIX e XX arrondissement.
A ridosso del quartiere si trova il cimitero del Père Lachaise.
Vi si svolgono le vicende narrate in molti dei romanzi di Daniel Pennac, che vive nel quartiere medesimo (ciclo di Malaussène).
Da sempre quartiere operaio e vignarolo (negli ultimi anni borghesizzato), punto di incontro di culture diverse, è stato spesso connotato come centro di vitalità, colori, multiculturalità.
</doc> 
<doc id="680" url="http://it.wikipedia.org/wiki/Puffinus_puffinus">
Puffinus puffinus.
La Berta Minore (Puffinus puffinus, Brünnich 1764) è un uccello appartenente alla famiglia dei Procellariidae, ordine dei Procellariiformes.
Sistematica.
Puffinus puffinus è una specie monotipica, sebbene la sua classificazione sia ancora controversa.
Dal 2000 le sottospecie P. p. yelkouan (Berta minore mediterranea) e P. p. mauretanicus (Berta delle Baleari) sono diventate specie a parte.
Caratteristiche.
La berta minore è lunga dai trenta ai trentotto centimetri, pesa dai 370 grammi ad oltre il mezzo chilo e ha un'apertura alare che varia dai 76 agli 89 centimetri.
Questo agile uccello marino possiede un piumaggio bicolore: nero nella parte superiore del corpo e bianco in quella inferiore.
Il becco è sottile, uncinato e nero.
Distribuzione.
Comune in tutto l'oceano Atlantico.
È un uccello migratore: passa l'estate, fino ad autunno inoltrato, nel nord Europa o nel New England, tra Islanda, Isole Canarie e nord Africa.
D'inverno migra a sud, soprattutto in Brasile, Argentina e Cile.
Non è raro incontrarla anche in Sudafrica e nei Caraibi.
Le zone di maggiore presenza sono comunque le isole gallesi e scozzesi, e le Faeroer.
Habitat.
La berta minore predilige il mare aperto e le scogliere rocciose dove si ritrova con i sui simili in migliaia di individui.
Nutrizione e riproduzione.
Le berte si nutrono esclusivamente di pesci che cacciano durante le ore diurne in mare aperto.
Di solito volano basse per individuare grandi banchi e quindi si tuffano inseguendo la preda anche per alcuni metri sott'acqua, oppure galleggiano in attesa che la preda passi nelle vicinanze.
Nelle colonie rimane passiva fino al calare del sole per evitare gli attacchi di gabbiani e altri uccelli marini più grandi.
I nidi sono piccole buche del terreno, ma talvolta le uova vengono deposte sotto le rocce.
I genitori covano a turno l'unico uovo (raramente due o tre), curano il piccolo per più di due mesi e una settimana prima che inizi a volare lo abbandonano per migrare a sud.
</doc> 
<doc id="686" url="http://it.wikipedia.org/wiki/Brigate_Rosse">
Brigate Rosse.
Brigate Rosse (spesso abbreviato in BR) è il nome di un'organizzazione terroristica di matrice marxista-leninista - in parte tuttora attiva sotto l'indicazione di nuove Brigate Rosse - fondata da Alberto Franceschini, Renato Curcio e Margherita Cagol nel 1970.
È considerato il maggiore gruppo di avanguardia rivoluzionaria del secondo dopoguerra in Italia e nell'Europa Occidentale.
Ha operato in Italia a partire dall'inizio degli anni settanta, attraverso una struttura politico-militare, compartimentata e organizzata per cellule, compiendo atti di guerriglia urbana e terrorismo contro persone ritenute rappresentanti del potere politico, economico e sociale (uccisione, ferimento o sequestro di numerosi uomini politici, magistrati e giornalisti).
Lo scopo dichiarato del piano brigatista era l'abbattimento dello "Stato Imperialista delle Multinazionali" (S.I.M.
) e la sua sostituzione con una democrazia popolare espressione della dittatura del proletariato.
L'organizzazione fu smantellata principalmente grazie alla promulgazione di una legge che concedeva cospicui sconti di pena ai membri che avessero rivelato l'identità di altri compagni.
Questo processo di delazione fu massiccio, al punto che Ideologia.
Secondo fondatori e dirigenti, le Brigate Rosse dovevano "indicare il cammino per il raggiungimento del potere e l'instaurazione della dittatura del proletariato e la costruzione del comunismo anche in Italia".
Tale obiettivo doveva realizzarsi attraverso azioni politico-militari e documenti di analisi politica detti "risoluzioni strategiche", che indicavano gli obiettivi primari e la modalità per raggiungerli.
È da tenere presente che le Brigate Rosse hanno sempre rifiutato la definizione di "organizzazione terroristica", attribuendosi invece quella di "guerrigliera".
Anzi, i brigatisti ritenevano non conclusa la fase della Resistenza all'occupazione nazifascista dell'Italia.
Per la precisione, ritenevano che all'occupazione nazifascista si fosse sostituita la più subdola occupazione economico-imperialista del SIM (Stato Imperialista delle Multinazionali), a cui bisognava rispondere intraprendendo un processo di lotta armata che potesse scardinare i rapporti di oppressione dello Stato e fornire lo spazio di azione necessario allo sviluppo di un processo insurrezionale.
Per tal motivo, il Professor Giovanni Senzani, nei comunicati ufficiali dell'organizzazione terroristica, nonché sugli stendardi che servivano di sottofondo per le fotografie ai cosiddetti "prigionieri politici" faceva iscrivere la frase: "La rivoluzione non si processa!
".
Le origini del movimento brigatista: La nascita del "Partito Armato".
Analizzando il termine a posteriori, il sostantivo "Partito" mal si applica alla realtà brigatista, in quanto il movimento eversivo non aveva una tipica struttura dei partiti come li conosciamo, mentre l'attributo "Armato" - invece - possiede una sua logica nel mito rivoluzionario della "Guerra di liberazione tradita a causa della spartizione del potere tra le diverse anime politiche del Comitato di Liberazione Nazionale (CLN), com'ebbe a scrivere lo stesso Franceschini in un suo noto pamphlet.
Per continuare la liberazione del paese, sospesa - a loro dire - nel 1945, una parte degli aderenti al movimento eversivo recuperò le armi mai consegnate alle autorità da parte di alcuni partigiani, come testimonia la foto diffusa dopo il rapimento Macchiarini, in cui sulla guancia sinistra dell'ostaggio era appoggiata la canna di una pistola Luger, tipica arma della Seconda guerra mondiale, impugnata in quell'occasione proprio da Franceschini in persona.. Nel contempo, l'altro troncone del movimento, quello d'ispirazione "cattolico" - e sindacalista stava muovendo i primi passi nell'àmbito della contestazione giovanile.
La preparazione e l'avvio vero e proprio della lotta al sistema comincia con l'occupazione di alcune università italiane nel 1967 ed in particolare presso la facoltà di sociologia dell'Università di Trento, istituita nel 1962, anno in cui s'iscrive lo studente Renato Curcio.
In tale ambiente nasce e si sviluppa quella che diventerà poi la sintesi tra cristianesimo e rivoluzione di quegli anni e cioè la consapevolezza che il Regno di Dio sia da ricondurre al regno dell'uguaglianza teorizzato dal marxismo rivoluzionario.
"Non è casuale che alcune provenienze appartengano al mondo cattolico, laddove il Vangelo veniva sentito come lettera tradita": tra questi Renato Curcio e Marco Boato.
Da Trento si trasferiscono poi a Milano dove nel 1969 danno vita al Collettivo Politico Metropolitano.
La contestazione studentesca venne presto incanalata in un contesto politico di lotta generazionale.
In Italia il movimento studentesco venne presto assorbito per la maggior parte dal mondo della sinistra extraparlamentare od, in parte minoritaria, della estrema destra e più tardi sfocerà nel terrorismo.
Le motivazioni che spinsero allora molti giovani a spendere la propria vita a servizio della rivoluzione, convinti "che la politica dovesse essere intesa solo come azione, come attacco frontale e senza riserve", risiedevano nelle scelte di scardinare senza mediazioni diplomatiche il sistema di gestione del potere politico.
Dal punto di vista di chi scelse la via rivoluzionaria, questo era completamente in mano ad esponenti della precedente generazione che non potevano esser rimossi per via democratica; gli uni erano intenti a recuperare i valori della libertà del paese dagli stranieri, nazisti od americani che fossero, gli altri tesi a "forgiare" una società egualitaria in cui marxismo e cattolicesimo radicale fossero fusi insieme.
Gli albori - Periodo 1970-1974: la propaganda armata.
Viste dal loro interno, le BR non furono mai quel fronte unitario che la propaganda descrisse, e che gli stessi terroristi volevano fosse accreditato.
Il retroterra culturale in cui nascono le future Brigate Rosse è quello di scontro sociale che contraddistingue il biennio 1968 - 1969, un periodo violento di lotte operaie e studentesche.
Il movimento politico - culturale sessantottino cercava la fusione tra l'università e la fabbrica, ovvero il coordinamento stretto tra le lotte operaie e le occupazioni studentesche delle università.
Nell'area milanese, al fianco di quelli che saranno i "gruppi storici" della nuova sinistra si formano molti Comitati Unitari e Collettivi Autonomi.
Il contesto storico in cui le BR cominciarono la loro attività era quello di un Italia di stragi di Stato e tentativi di golpe.
La nascita delle BR è legata al periodo dei durissimi conflitti sociali che percorrevano la penisola nel corso del periodo successivo al cosiddetto "Autunno caldo" del 1969.
Il coordinamento di un certo numero di collettivi autonomi, nell'autunno del 1969 a Milano, prese il nome di Collettivo Politico Metropolitano (CPM), un movimento che raccoglieva tutte le idee in fermento della nuova sinistra di quel periodo.
Il CPM raccolse decine di collettivi eterogenei composti da operai, cantanti, grafici, insegnanti, tecnici, attori e musicisti e lavorò sotto forma di centro politico-ricreativo-culturale fino al dicembre del '69, quando per le mutate condizioni politiche (la tensione generale dovuta alla strage di piazza Fontana) cessò l'attività e diede vita all'organizzazione extraparlamentare Sinistra Proletaria.
Tale organizzazione esprimeva alcune delle posizioni teoriche che saranno alla base della piattaforma ideologica brigatista: l'occupazione statunitense dell'Italia tramite le multinazionali si esprimeva con la collocazione al potere di una classe dirigente immutabile e non eliminabile per via pacifica con le votazioni.
Nel contempo, la messa all'opposizione dei partiti della sinistra s'inquadrava nella strategia tipica delle multinazionali capitaliste, le quali sfruttavano il lavoro malpagato della classe operaia solo per incrementare i profitti.
Sinistra Proletaria sarà organizzazione di riferimento per operai e tecnici di due stabilimenti produttivi milanesi: Sit-Siemens e Pirelli.
Ad essi si affiancarono studenti di diversa estrazione e sotto-proletari dei quartieri popolari di Milano (in particolare il Lorenteggio, Quarto Oggiaro e il Giambellino).
I personaggi che daranno vita a questo progetto provengono dalla Libera Università di Trento (Renato Curcio, Margherita Cagol, Giorgio Semeria), dalle federazioni giovanili comuniste di Reggio Emilia (Alberto Franceschini, Prospero Gallinari, questi ultimi sono giovani usciti dalla FGCI, l'organizzazione giovanile del PCI) e dal movimento delle fabbriche (Mario Moretti, tecnico della Sit-Siemens, che entrerà nel gruppo nel 1971).
Nel primo periodo di attività la lotta politica delle BR si esprime a suon di attentati incendiari contro le macchine dei capi delle fabbriche, volantinaggi, rapimenti lampo e conseguenti gogne mediatiche di capi reparto.
Con tali gesti eclatanti, ma non sanguinari, il gruppo armato intende scuotere le coscienze rivoluzionarie e creare adepti.
Le posizioni delle BR sono esposte, oltre che dai volantini che accompagnano gli interventi, in brevi documenti o con autointerviste dei membri.
Curiosamente, questa prima fase del movimento, che - in sèguito - verrà ripudiata, sortisce un notevole effetto in termine di bacino di consensi.
Essa frutterà, a posteriori, assai più della campagna di sangue che si verrà a stabilire dopo il 1975.
Tra il 1970 e il 1974 le BR agiscono prevalentemente in ambito operaio, con piccoli gruppi che operano all'interno delle fabbriche in modo spesso clandestino.
Inizialmente agiscono solo nel milanese.
Successivamente estendono il proprio operato in Piemonte, Liguria, Veneto ed Emilia Romagna.
Vengono organizzati gruppi parasindacali ognuno dei quali, detto "Brigata", fa propaganda nelle fabbriche e in particolare nelle aziende soggette a piani di ristrutturazione o nelle quali il rapporto dei lavoratori con la dirigenza e la proprietà è conflittuale.
Il primo comizio politico delle neonate Brigate Rosse avviene nel quartiere milanese di Lorenteggio, nell'aprile 1970.
Secondo molti esperti del settore, la denominazione "Brigate Rosse" viene ad esser stata assunta in antitesi a quella di uno dei più famigerati corpi di repressione antipartigiana della Repubblica Sociale Italiana, le Brigate Nere.
Uno dei suoi fondatori (Renato Curcio) racconta invece di un riferimento all'organizzazione armata legata alla Resistenza partigiana milanese, la Volante Rossa, da cui l'aggettivo "Rossa" legato a "Brigata", tipica denominazione militare.
Le prime azioni dell'organizzazione infatti furono firmate "Brigata Rossa" al singolare.
Nel settembre del 1970 Sinistra Proletaria entrava in crisi durante un convegno a Pecorile (un piccolo paese in provincia di Reggio-Emilia), dove alcuni componenti dell'organizzazione decisero di dare vita ad una nuova esperienza organizzativa che adottasse come pratica politica la lotta armata, sotto l'esempio della guerriglia metropolitana dei Tupamaros, delle azioni dei Black Panthers e della Bolivia di Che Guevara, seguendo l'onda della nascita dei primi gruppi armati italiani (il Gruppo XXII Ottobre e i GAP di Giangiacomo Feltrinelli).
Agli albori della loro storia, le BR erano un un ristretto gruppo rivoluzionario che aveva scelto l'azione diretta come pratica di lotta facendo riferimento ai gruppi armati europei (l'Action Directe francese e la RAF tedesca) e a quelli appena sorti in Italia i Gruppi d'Azione Partigiana fondati da Giangiacomo Feltrinelli (che prendevano il nome da un'analoga formazione partigiana, i "Gruppi d'Azione Patriottica" al tempo della Resistenza) e il gruppo genovese XXII Ottobre.
Il primo periodo di attività si svolse tutto all'interno del mondo delle fabbriche e le azioni avevano come obiettivi i nemici politici del movimento operaio e delle attività delle organizzazioni di sinistra attive all'interno degli stabilimenti: da qui i primi sequestri lampo di personalità legate alla dirigenza delle aziende e i vari attentati incendiari contro le automobili di capi e "capetti" particolarmente ostili alle rivendicazioni politiche dei lavoratori.
La loro è una proposta di lotta, un'alternativa concreta per molti, insoddisfatti dell'andamento delle trattative e per altri, convinti che i sindacati non sappiano interpretare le loro reali esigenze L'esperienza dei Comitati Unitari di Base (CUB) che spesso hanno scavalcato i sindacati confederali, ritenuti troppo arrendevoli, se non - addirittura - complici degli imprenditori, dando contenuti particolari alle trattative, agli occhi di alcuni appare valida: non pochi operai rivendicano la propria autonomia.
Questo è il periodo della cosiddetta "propaganda armata": dare segnali di lotta concreti con azioni dimostrative e atti di forza per conquistare consensi all'interno della classe operaia.
Successivamente le BR uscirono dalla logica dello scontro all'interno delle fabbriche per dare vita ad un progetto politico di più ampio respiro: incidere direttamente sul processo politico nazionale per modificare i rapporti di forza politici all'interno del paese.
Questa scelta, dettata dalla necessità di cercare uno sbocco politico che potesse portare a dei risultati politici concreti, portò a quello che venne definito "l'attacco al cuore dello Stato".
Non esiste un atto ufficiale di fondazione delle Brigate Rosse.
Molti ritengono che la nascita dell'organizzazione sia avvenuta nel corso del convegno organizzato dal Collettivo Metropolitano Milanese del 28 novembre 1969, nell'albergo Stella Maris di Chiavari (di proprietà ecclesiastica, la cui sala convegni fu all'uopo affittata da Curcio), dove si tenne - secondo quanto racconta uno dei capi storici, Alberto Franceschini, nel suo libro dal titolo: "Mara, Renato ed io" - un convegno del neonato Collettivo politico metropolitano (CPM).
Secondo lo stesso Franceschini in quell'occasione non si accennò alla lotta armata e alla clandestinità, che divennero in seguito tratti distinti dei militanti delle BR.
Di diversa opinione è Giorgio Galli nel suo libro "Storia del Partito Armato" (1986), in cui afferma che - nel contesto della summenzionata riunione - fu trattato il tema "Il fiore violento della lotta armata".
Ad accomunare i militanti del CPM - il cosiddetto nucleo storico delle Brigate Rosse - è il marxismo-leninismo nella versione della Terza Internazionale, rinverdita dall'analisi maoista.
Proprio la diversità tra la visione maoista (era allora in pieno svolgimento in Cina la cosiddetta "Rivoluzione Culturale", che fu interpretata dai sessantottini quale "rivoluzione"; sul coinvolgimento delle masse popolari, rispetto al marxismo - leninismo ortodosso (ruolo indiscutibile del "Partito - Guida") creerà, in futuro, una frattura insanabile all'interno del movimento comunista.
Molti militanti del CPM provenivano dall'esperienza cattolica.
Un anno più tardi una parte del CPM dà vita al gruppo "Sinistra Proletaria".
Dopo la Strage di Piazza Fontana che diede l'avvio alla cosiddetta "Strategia della tensione", con un crescendo di attentati che per venticinque anni insanguinarono il paese, avvenuta neppure un mese dopo dal convegno proto - brigatista di Chiavari, 12 dicembre 1969, interpretata da gran parte dei movimenti del tempo come strage di stato intesa a dissuadere, con metodi terroristici, il cammino delle lotte operaie e studentesche, il dibattito già in corso sull'uso della violenza, trova in molte formazioni extraparlamentari sollecitazione ed impulso per la creazione di un gruppo armato di autodifesa.
In Sinistra Proletaria esso si traduce nella scelta da un lato di dare vita ad un giornale (Nuova Resistenza), mentre dall'altro si forma, alla Pirelli di Milano, la prima Brigata Rossa (20 ottobre 1970).
L'ideologia brigatista si riconduceva - a loro dire - ad una "incompiuta lotta di liberazione partigiana dell'Italia": come i partigiani liberarono il popolo dalla dittatura nazifascista, così il nuovo movimento rivoluzionario avrebbe liberato una volta per tutte il popolo dalla servitù alle multinazionali statunitensi.
Alla logica partigiana si ispiravano i soprannomi che i brigatisti utilizzavano per celare la vera identità, nonché la struttura verticale dell'intera organizzazione: gruppi di fuoco inquadrati in cellule, a loro volta raggruppate in colonne sotto l'egida della direzione strategica.
Nel mondo dell'estrema sinistra maoista e marxista-leninista, dei collettivi autonomi, si vedeva un nesso tra sindacalismo militante ed azione partigiana: era, a loro dire, la risposta da dare alla "Strategia della tensione" instaurata in quegli anni dai - si diceva - "servizi segreti deviati, complici della C.I.A.
".
"Alzare il tono dello scontro!
" era lo slogan che condiva questa visione della realtà.
Ed in effetti, Franceschini, uno dei fondatori del "Partito armato" apparteneva alle frange più estremiste del sindacato.
Anche Mario Moretti proveniva dalle file del sindacato (Cisl).
L'altra anima delle Brigate Rosse fu quella della contestazione studentesca, nella fattispecie quella sorta alla Facoltà di Sociologia dell'Università di Trento, cui appartenevano sia Renato Curcio che la moglie, Margherita Cagol.
Nell'aprile 1970, i primi volantinaggi ed i primi comizi iniziarono a Milano, la capitale industriale dell'Italia.
Stando a quanto affermato dai testimoni oculari, le Forze dell'Ordine non intervennero.
Il 14 agosto, nello stabilimento della Sit-Siemens apparve un pacco di volantini ciclostilati il cui contenuto, aspro e provocatorio, illustrava delle situazioni aziendali mischiandole con insulti feroci rivolti a «dirigenti bastardi» e «capi reparto aguzzini».
Ed otto giorni più tardi le Bierre si fecero vive ancora.
In pieno giorno un motociclista, casco e occhialoni, passò davanti allo stabilimento Sit-Siemens di Settimo Torinese e scagliò contro il cancello d'ingresso un centinaio di volantini.
Tali ciclostilati contenevano nomi ed indirizzi di dirigenti ed operai dell'azienda, accusati di legami con il padronato," che devono essere colpiti dalla vendetta proletaria".
L'invito rivolto agli operai è perentorio, "dovete agire".
Anche questo volantino era firmato" Brigate Rosse".
I primi passi delle future Brigate Rosse si sono svolti, sempre secondo Franceschini, nell'agosto del 1970 a Pecorile (frazione di Vezzano sul Crostolo), dove si riunirono i militanti del Collettivo.
Fu decisa la fusione del troncone favorevole alla lotta partigiana con quello sindacalista.
In settembre arrivarono anche gli esempi di come, secondo i brigatisti, si dovesse condurre la" lotta proletaria armata".
I primi attentati incendiari ad opera delle BR vennero eseguiti poco tempo dopo, appunto nel settembre del 1970; a farne le spese fu l'auto del dirigente dell'ufficio del personale della Sit Siemens di piazza Zavattari a Milano, tal Giuseppe Leoni.
L'azione venne rivendicata lasciando sul posto due strisce di carta con la scritta "Brigate Rosse", e qualche tempo più tardi con dei volantini lasciati nei bagni della fabbrica sui quali si leggevano anche altri nomi da colpire.
Scenario assai simile si verificò alla Pirelli: prima apparvero dei volantini con una "lista di proscrizione", poi, il 27 novembre, venne data alle fiamme l'auto di Ermanno Pellegrini, capo dei servizi di vigilanza dello stabilimento.
La direzione reagì licenziando un ignaro operaio, tal Della Torre, ma di nuovo le BR ribatterono incendiando anche l'auto al capo del personale, e nel rivendicare questa azione misero in risalto l'inumanità del licenziamento, da parte della dirigenza Pirelli, di un "padre di famiglia e comandante partigiano".
I giornali dell'epoca, in relazione alle BR, si riferivano ad una non meglio precisata "Formazione dell'estrema sinistra extraparlamentare".
Il Partito Armato nasce, pertanto, come "guida" ad una lotta dura al padronato, senza tralasciare le lotte politiche (infatti, nei primi mesi del 1971 viene data alle fiamme pure l'automobile del responsabile del FdG, il missino Ignazio La Russa).
La prima azione delle Brigate Rosse che abbia un certo peso avviene nella notte del 25 gennaio 1971: otto bombe incendiarie vengono collocate sotto altrettanti autotreni sulla pista prova pneumatici di Lainate dello stabilimento Pirelli.
Tre autotreni vengono distrutti dalle fiamme.
La prima azione BR che invece ha come obiettivo una persona avviene a Milano il 3 marzo 1972, quando l'ingegner Idalgo Macchiarini, dirigente della Sit-Siemens, viene prelevato di fronte allo stabilimento, fotografato con un cartello al collo (sul quale si leggeva: "Mordi e fuggi.
Niente resterà impunito.
Colpirne uno per educarne cento") e sottoposto ad un interrogatorio (il cosiddetto "Processo Proletario nel Carcere del Popolo") di alcune ore sui processi di ristrutturazione in corso nella fabbrica.
Il simbolo delle BR è una stella asimmetrica a 5 punte inscritta in un cerchio.
Comparve per la prima volta in alcuni volantini ciclostilati nel 1971.
I primi brigatisti scelgono la stella come simbolo dell'organizzazione perché tale simbolo era stato adottato da diversi movimenti rivoluzionari dell'epoca.
Non riescono tuttavia a disegnare una stella perfettamente simmetrica e vogliono che il loro simbolo sia facilmente riproducibile.
Per questo motivo prendono come punto di riferimento, nei diversi tentativi di disegnare una stella simmetrica, un cerchio che si può disegnare facilmente con l'ausilio di una moneta e una stella che si può disegnare senza staccare la matita dal foglio.
Si rassegnano infine all'asimmetria della loro stella, che diventa un tratto distintivo del simbolo.
La stella era di color bianco su sfondo rosso e compariva in mezzo, tra la lettera "B" e la lettera "R".
A volte, sotto la stella campeggiava uno slogan, il più delle volte recitante: "La rivoluzione non si processa!
".
Il 2 maggio 1972, a Milano, scatta la prima rilevante operazione di polizia contro le BR.
La maggior parte dei militanti ricercati, tuttavia, riesce a sottrarsi all'arresto.
Da questo momento la semiclandestinità si trasforma per la nascente organizzazione in vera e propria scelta clandestina.
I militanti delle BR, oltre a diffondere le proprie idee, prendono di mira quadri e dirigenti aziendali, incendiandone le auto o realizzando brevi rapimenti, di solito della durata di qualche ora, allo scopo di intimidire il rapito e la dirigenza dell'azienda e dimostrare la forza e la spregiudicatezza dell'organizzazione.
Ne fanno le spese tra gli altri: il già menzionato ingegner Idalgo Macchiarini della Siemens, l'ingegnere Michele Mincuzzi dell' Alfa Romeo sequestrato per alcune ore il 28 giugno 1973 e Ettore Amerio, capo del personale FIAT, (10 - 18 dicembre 1973).
Il 2 maggio 1972 la polizia individuò un "covo" delle BR in via Boiardo, a Milano, arrestando un militante Marco Pisetta, e trovando materiale che portò a molti arresti.
In seguito a questo ritrovamento le BR scelsero la via della clandestinità totale.
In un documento essi spiegano i motivi della loro decisione: "La clandestinità si è posta nei suoi termini reali solo dopo il 2 maggio 1972.
Fino ad allora impigliati come eravamo in una situazione di semi-legalità, essa era vista più nei suoi aspetti tattici e difensivi che nella sua portata strategica.
" (dalla requisitoria del PM Bruno Caccia nel processo contro le BR a Torino).
Pisetta, un elettrotecnico di Trento, dove aveva conosciuto Renato Curcio, fu il primo pentito delle BR, collaborò e ottenne di essere rilasciato.
Il Pisetta si trasferì a Friburgo in Germania.
Le BR cercarono di rintracciarlo, probabilmente per ucciderlo, ma senza riuscirci.
Si costituì nel 1982 e ottenne nel 1986 la grazia dall'allora Presidente della Repubblica Francesco Cossiga.
Nell'agosto-settembre 1972 le BR, sul modello organizzativo proposto in Uruguay dall'organizzazione guerrigliera urbana dei Tupamaros, costituiscono a Milano e a Torino due colonne, ognuna delle quali composta da più brigate operanti all'interno delle fabbriche e dei quartieri.
Inoltre con la distinzione tra forze regolari (militanti di maggior esperienza politica totalmente clandestini) e forze irregolari (militanti di tutte le istanze che fanno parte a tutti gli effetti dell'organizzazione senza essere totalmente clandestini), viene precisata la definizione dei livelli di militanza.
Intanto si consolidano accordi organizzativi con collettivi del lodigiano e dell'Emilia-Romagna.
Nell'autunno 1973, in un incontro tra esponenti della colonna di Milano e di Torino viene deciso di articolare il lavoro delle colonne in tre settori: il settore delle grandi fabbriche; il settore della lotta alla controrivoluzione (attentati contro i partiti di destra e di centro); il settore logistico (finanziamento ed armamento).
A Milano la brigata di fabbrica della Sit-Siemens incoraggia la formazione dei Nuclei Operai di Resistenza Armata (NORA) con una propria autonomia operativa, seppur fortemente dipendente dalle BR medesime.
I NORA, la cui prima azione è del 2 maggio 1973 e l'ultima del 28 gennaio 1974, compiono alcuni attentati incendiari contro beni di fascisti della fabbrica (in genere automobili) e contro alcune sedi della polizia.
A Torino, in breve tempo, le BR trovano adesioni in tutti gli stabilimenti della Fiat ed in molte altre grandi fabbriche (Pininfarina, Bertone, Singer).
Nel febbraio-marzo 1974 avviene il primo salto di qualità: una riflessione congiunta delle due colonne, milanese e torinese, sull'esito delle lotte operaie alla FIAT, porta alla decisione di dare respiro strategico all'organizzazione, proiettando la sua forza contro le istituzioni politiche e contro lo stato.
La fase della propaganda armata è finita.
Comincia l'attacco al cuore dello Stato.
Periodo 1974-1980: l'attacco al cuore dello Stato.
Il lavoro di propaganda e intimidazione nelle fabbriche produce risultati modesti e la strategia cambia.
A parte saltuari attacchi al MSI, come nella vicenda di Giralucci e Mazzola, uccisi a Padova il 17 giugno 1974, le BR decidono di concentrarsi sull'attacco allo Stato, colpendo quelli che ritengono esserne i rappresentanti ("I servi dello stato"): politici, magistrati, forze dell'ordine.
Dalla necessità di coordinare a livello nazionale i Settori nascono due Fronti: il Fronte delle grandi fabbriche ed il Fronte della lotta alla controrivoluzione.
Nel corso di un'incursione nella sede MSI di via Zabarella, restano uccise due persone, Graziano Giralucci e Giuseppe Mazzola, appunto.
Per le Br si tratta della prima azione mortale, anche se - con ogni probabilità - non programmata.
Il nucleo veneto gestisce l'evento, rivendicandolo all'interno della pratica dell'antifascismo militante.
Le Brigate Rosse, a livello nazionale, pur assumendone la responsabilità, ribadiscono che la questione centrale dell'intervento armato è l'attacco allo Stato e non l'antifascismo militante.
In effetti sono rari i confronti tra gruppi estremisti di sinistra (BR, NAP, etc.
) con gli analoghi di destra (NAR, Avanguardia Nazionale, Ordine Nero, Ordine Nuovo, Terza Posizione).
La prima azione in questo senso è il rapimento del sostituto procuratore Mario Sossi, a Genova, il 18 aprile del 1974.
Sossi, che sostiene l'accusa contro gruppi terroristici, viene rapito e sottoposto a processo dai brigatisti, che decidono di ucciderlo ("Sossi, fascista, sei il primo della lista!
").
Oltre ai volantini, durante il sequestro, viene diffuso l'opuscolo: "Contro il neo-gollismo portare l'attacco al cuore dello Stato".
Si salva grazie all'offerta del Tribunale di Genova di rivedere la posizione dei detenuti dell'organizzazione Gruppo XXII Ottobre sotto processo per l'omicidio del commesso Alessandro Floris e per rapimento e per diversi attentati nel biennio 1969 - 1971 (tra i quali quello al consolato statunitense di Genova), sfruttando le possibilità offerte dalle norme.
Sossi viene liberato a Milano il 23 maggio 1974, torna a Genova in treno e si consegna alla Guardia di Finanza.
Il Procuratore della Repubblica Francesco Coco non manterrà fede all'impegno estorto e verrà successivamente ucciso l' 8 giugno 1976 insieme a due uomini della scorta (Coco fu la prima vittima intenzionale delle BR: da allora venne inaugurato il periodo degli "anni di piombo").
Tra il 1973 ed il 1974, le BR allargano i loro rapporti organizzativi in varie regioni: consolidando i contatti con operai dei Cantieri Navali Breda e del Petrolchimico di Porto Marghera viene inaugurata la terza colonna, la colonna veneta; in Liguria, con alcuni operai dell'Italsider, dopo la Campagna Sossi, viene creata la prima istanza della nuova colonna genovese; nelle Marche si stringono relazioni con esponenti dei Proletari Armati in Lotta, alcuni dei quali daranno vita al comitato marchigiano delle BR.
Il livello dello scontro a partire dal 1974 dunque si alza.
La risposta dello stato è altrettanto forte.
L'8 settembre 1974 le forze speciali del generale Carlo Alberto Dalla Chiesa, riescono a infiltrarsi e ad arrestare i leader storici: vengono arrestati Renato Curcio e Alberto Franceschini, capi storici delle BR e membri, insieme a Mario Moretti, della direzione dell'organizzazione.
Curcio e Franceschini vengono arrestati grazie alle informazioni di Silvano Girotto un ex frate (o falso frate?
) confidente delle forze dell'ordine, soprannominato frate Mitra.
Moretti si salva fortunosamente.
Sfuggito alle retate del 1974, poco alla volta, Moretti riorganizza l'assetto delle Br "esterno", all'interno delle carceri, la numerosa presenza di detenuti politici, porta ad aprire un nuovo "fronte": il fronte carceri, si fa proselitismo, lotte carcerarie e costruzione di "brigate" in ogni carcere e con strutture gerarchiche di collegamento tra i vari carceri e l'organizzazione esterna.
Si innalza lo scontro militare anche su pressione delle brigate carcerarie, diventate dopo la decapitazione con gli arresti, unico "centro studi" delle brigate rosse.
Il centro direzionale, il pensatoio dell'organizzazione tra il 76 e l'80 si era via via "trasferito" nel carcere Badu 'e Carros prima, poi all'Asinara, ed infine a Palmi.
Prevalentemente in carcere vennero stilate le nuove "risoluzioni strategiche" e gli obbiettivi primari.
All'esterno, le BR applicano la "compartimentazione": piccoli gruppi chiusi, al fine di evitare infiltrazioni e tradimenti.
Le Brigate rosse annoverano decine di militanti e un numero imprecisato di "irregolari", persone che continuano a svolgere le loro attività quotidiane e che svolgono mansioni non militari.
Il 13 ottobre 1974, alla cascina Spiotta di Arzello, Acqui Terme (AL), si riunisce la prima Direzione strategica delle BR.
L'ordine del giorno riguarda la ridefinizione delle strutture e dell'intervento alla luce degli arresti dei due dirigenti dell'organizzazione.
Il 15 ottobre 1974 fu scoperto a Robbiano di Mediglia un importante covo, con l'arresto di tre terroristi, tra cui Roberto Ognibene, e la scoperta di importanti documenti, tra cui l'analisi di vari atti di terrorismo di altre organizzazioni; l'operazione fu funestata dalla morte del Maresciallo Felice Maritano, ucciso da Ognibene.
Tra i documenti trovati vi erano alcune inchieste delle BR su azioni di altri gruppi, riguardanti la Strage di piazza Fontana, la morte di Giuseppe Pinelli, la morte dell'editore Giangiacomo Feltrinelli, l'Omicidio Calabresi.
Sui documenti calò un misterioso mistero.
Nell'inverno 1974 si riunisce, nel Veneto la seconda Direzione strategica.
All'ordine del giorno è la liberazione dei prigionieri.
Viene deciso l'assalto al carcere di Casale Monferrato, che viene effettuato il 18 febbraio 1975 e porta alla liberazione di Renato Curcio.
Curcio resta latitante per 11 mesi prima di essere ulteriormente arrestato.
Nel marzo 1975 vengono riallacciati i contatti presi negli anni precedenti con alcuni militanti di Roma, provenienti da varie aree ed esperienze politiche (Potere Operaio, Marxisti-leninisti, Collettivo Autonomo di Via dei Volsci), e viene dato avvio alla costruzione della colonna romana.
Nell'aprile 1975 viene diffusa la prima Risoluzione della Direzione strategica.
Il 15 maggio 1975, nel quadro della campagna contro il neo-gollismo, viene "gambizzato" il consigliere comunale della DC milanese, Massimo De Carolis.
Il 4 giugno 1975, primo sequestro per autofinanziamento: l'industriale Vallarino Gancia.
Nel corso di questa operazione, il 5 giugno, in un conflitto a fuoco, viene ferito mortalmente l'appuntato dei carabinieri Giovanni d'Alfonso, mentre le forze dell'ordine intervengono per liberare l'industriale Gancia, rapito dai brigatisti.
In quest'occasione resta uccisa Mara Cagol (1945 - 1975), fondatrice dell'organizzazione e compagna di Renato Curcio.
Alla sua memoria verrà dedicato il nome della colonna torinese delle BR.
Sempre nel corso del 1975, il confronto politico con i Nuclei Armati Proletari contro le strutture dell'Arma dei carabinieri con azioni in varie città italiane (1° marzo 1976); con l'incursione nella sede dell'ispettorato distrettuale degli Istituti di Prevenzione e Pena di Milano (22 aprile 1976): inizia la "Campagnia contro i Servi dello Stato".
Da questo momento s'assiste all'impennata dei ferimenti e degli omicidi da parte dei terroristi, che aliena loro definitivamente le simpatie dei moderati.
Tra il 1974 ed il 1976, in conflitti a fuoco tra militanti e forze dell'ordine perdono la vita tre militari: il maresciallo dei Carabinieri Felice Maritano, a Robbiano di Mediglia (MI) il 15 ottobre 1974; l'appuntato di Polizia Antonio Niedda, a Ponte di Brenta (PD) il 4 settembre 1975; il vice questore Francesco Cusano, a Biella (VC) l'11 settembre 1976.
Nel corso del 1976, dopo il nuovo arresto di Curcio, catturato assieme ad altri militanti, l'impianto organizzativo sancito nelle Risoluzioni del 1974 e del 1975 subisce una trasformazione radicale che non resterà senza conseguenze nel dibattito interno.
Più precisamente: il Fronte delle grandi fabbriche viene assorbito all'interno del Fronte della lotta alla controrivoluzione.
Il quale verrà poi articolato al suo interno in vari settori d'intervento.
Questa trasformazione costituisce una vera e propria "seconda fondazione delle BR": tutti i comparti e tutte le attività dell'organizzazione vengono ripensati per mettere meglio a punto "l'attacco al cuore dello Stato".
La direzione esterna è diretta da Mario Moretti, quella in carcere è saldamente in mano a Curcio e Franceschini, questi ultimi restano per tutte le BR, i veri "mètre a pensaire” dell'organizzazione.
Progressivamente, il numero dei brigatisti reclusi superano quelli liberi.
I brigatisti e le brigatiste anche se carcerati continuano a militare nell'organizzazione, dentro le carceri si costituiscono "centri studi", si fa proselitismo tra la devianza proletaria diffusa.
Le decisioni delle BR in carcere assumeranno maggiore peso man mano che le brigate carcerarie si allargano e le brigate del territorio e delle metropoli si assottigliano e i nuovi rincalzi sono per lo più giovani, "volenterosi", ma male equipaggiati ideologicamente.
Il 27 maggio inizia a Torino il processo alle brigate rosse, alle quali loro risponderanno con "il processo guerriglia", rifiutando il ruolo di imputati, rifiutando gli avvocati e anche gli avvocati di ufficio.
Minacciano giudici, magistrati, avvocati (che verranno dichiarati "collaborazionisti") e la giuria popolare.
Da quel momento cominciano le esecuzioni da parte di quelli che sono fuori.
L'8 giugno 1976, a Genova, le BR colpiscono mortalmente il procuratore generale Francesco Coco e i due militari della sua scorta (Antioco Dejana e Giovanni Saponara).
Nei giorni del sequestro Sossi, Coco si era rifiutato di firmare la liberazione dei detenuti che le BR chiedevano in cambio della liberazione dell'ostaggio.
Le BR definiscono questa azione come una "disarticolazione politica e militare delle strutture dello stato".
Questo evento conclude la campagna iniziata con il rapimento del giudice Mario Sossi e commemora, ad un anno dalla sua uccisione, Margherita Cagol Curcio "Mara".
Il 15 dicembre 1976, intercettato da forze di polizia durante una visita alla famiglia a Sesto San Giovanni (MI), Walter Alasia, militante clandestino della colonna di Milano, ingaggia un conflitto a fuoco con la polizia.
Muoiono, oltre ad Alasia, ventenne, due sottufficiali, Sergio Bazzega e Vittorio Padovani.
La colonna di Milano delle BR prenderà il suo nome: Walter Alasia "Luca".
Il 12 febbraio 1977, con il ferimento intenzionale di Valerio Traversi, dirigente del ministero della Giustizia, la colonna di Roma compie la sua prima azione.
Il sequestro dell'armatore Costa a Genova (12 gennaio - 3 aprile 1977) mira ancora una volta all'autofinanziamento.
Fino ad allora, e ad esclusione del sequestro dell'industriale Vallarino Gancia, le BR avevano compiuto solo rapine in banche.
Il 28 aprile 1977, le BR uccidono Fulvio Croce, presidente del consiglio dell'Ordine degli avvocati di Torino.
La Corte d'Assise, in seguito a questa azione, sospende nuovamente il processo in atto contro il primo gruppo di inquisiti per le BR.
L'l giugno 1977 prende avvio la campagna contro i giornalisti intesa a "disarticolare la funzione controrivoluzionaria svolta dai grandi media".
Vengono feriti Valerio Bruno, de "Il Secolo XIX" (l giugno 1977, a Genova); Indro Montanelli, de "Il Giornale Nuovo" (2 giugno 1977, a Milano; Emilio Rossi, del TG1 (3 giugno 1977, a Roma).
Sul finire del 1977, si verifica il primo contatto tra terroristi italiani e tedeschi.
I rapporti tra i due movimenti eversivi non sempre furono così idilliaci come essi fecero accreditare a mezzo stampa, in quanto le BR trattavano la controparte tedesca come se fossero degli scolaretti.
Il 16 novembre, a Torino, viene colpito mortalmente Carlo Casalegno, giornalista del quotidiano "La Stampa".
Questo omicidio viene rivendicato come risposta alla morte di Andreas Baader, Gudrum Enslin e Jean Carl Raspe, avvenuta il 18 ottobre 1977 nel carcere di Stammhein (Germania).
I tre terroristi della RAF tedesca vennero trovati "suicidati" in carcere dopo l'omicidio dell'industriale e presidente della Confindustria tedesca Hans-Martin Schleyer.
Notevoli sono le analogie sulle modalità del rapimento di Schleyer e di Moro, nonché sulle modalità dei rispettivi omicidi e sui ritrovamenti dei rispettivi cadaveri.
Nel frattempo s'inaugura (luglio 1977, in concomitanza con una scioccante copertina sul periodico tedesco "Der Spiegel", raffigurante una pistola fumante in un piatto di spaghetti altrettanto fumante), che provocò molta indignazione un inasprimento delle pene detentive inflitte ai carcerati politici.
Intere sezioni di carceri vengono predestinate al loro accoglimento, ad iniziare dalla casa circondariale di Badu 'e Carros, a Nuoro.
Per protesta, i brigatisti uccidono nuovamente.
Le vittime sono Riccardo Palma, magistrato addetto alla direzione generale degli istituti di prevenzione e pena (Roma, 14 febbraio 1978); Lorenzo Cotugno, agente di custodia presso il carcere Le Nuove (Torino, 11 aprile 1978); Francesco Di Cataldo, maresciallo degli agenti di custodia presso il carcere S. Vittore (Milano, 20 aprile 1978).
Il 10 marzo 1978 le BR colpiscono mortalmente Rosario Berardi, maresciallo della Polizia, sezione antiterrorismo, in relazione alla riapertura del "processone" a Torino.
Il 21 giugno 1978, a Genova, le BR colpiscono mortalmente Antonio Esposito, funzionario dell'Antiterrorismo.
Questa azione coincide con l'entrata in camera di consiglio dei giudici del "processone" di Torino, che si conclude il 23 giugno.
Vengono anche uccisi Girolamo Tartaglione, direttore generale degli affari penali del ministero della Giustizia (Roma, 10 ottobre 1978), Salvatore Lanza e Salvatore Porceddu, agenti di polizia addetti alla sorveglianza esterna del carcere Le Nuove (Torino, 15 dicembre 1978).
Particolare rilevanza riveste la seconda fase, il cui culmine è l'eccidio di via Fani, l'azione definita "di geometrica potenza", con il rapimento e l'uccisione di tutti i membri della sua scorta: Oreste Leonardi, Raffaele lozzino, Domenico Ricci, Giulio Rivera e Francesco Zizzi) del Presidente della Democrazia Cristiana Aldo Moro il 16 marzo 1978 ed il suo successivo assassinio.
Moro resterà prigioniero per 55 giorni, dal 16 marzo all'8 maggio 1978: durante la sua prigionia invierà diverse lettere alla moglie ed ai compagni di partito.
La politica si divise tra il fronte della fermezza (Berlinguer, Andreotti) e il fronte della trattativa (Craxi, Cossiga).
Anche Papa Paolo VI intervenne verso "Gli uomini delle Brigate Rosse" al fine di salvare la vita di Moro, ma fu tutto inutile, dal momento che lo stato non accolse le richieste dei brigatisti: l'ultimo comunicato delle BR iniziava in modo molto cupo con un gerundio: "Concludendo...".
Il corpo senza vita di Moro venne ritrovato nel bagagliaio di un'automobile parcheggiata in via Michelangelo Caetani, nelle vicinanze di via delle Botteghe Oscure (sede del PCI) e di piazza del Gesù (sede della DC).
Per la liberazione di Moro s'impegnarono sia papa Paolo VI col famoso invito a "Voi, uomini delle Brigate Rosse", che l'allora Segretario generale dell'ONU, Kurt Waldheim, tra gli altri.
Il rapimento di Aldo Moro tenne occupato l'intero vertice brigatista per il secondo semestre del 1977, in base alle testimonianze rese al primo processo tenutosi nel 1983 nell'aula bunker del Foro Italico in Roma.
Il 24 gennaio 1983 viene emessa la sentenza del processo Moro che unifica i processi "Moro - uno" e "Moro - bis"..
I giudici della 1° Corte d'Assise (presidente Severino Santiapichi) emettono la sentenza del processo e viene condannato all'ergastolo il nucleo storico brigatista composto di 32 persone.
La sentenza del processo Moro ter si concluderà cinque anni dopo, il 12 ottobre 1988 con 153 condanne (26 ergastoli e 1.800 anni complessivi di carcere a carico degli imputati).
L'uccisione di Moro - però - aliena alle BR gli appoggi dei movimenti non violenti e segna il momento di distacco completo del movimento terrorista dalla sinistra extraparlamentare, anche dall'Autonomia Operaia che aveva fino ad allora parlato di "Compagni che sbagliano", o da Lotta Continua, che professava l'equidistanza con lo slogan "Né con lo Stato, né con le Brigate Rosse".
Inoltre, alla DC la morte di Moro "frutterà" il distacco elettorale dal PCI: in pratica, Moro rappresentò un "Martire" per un partito in crisi d'identità, utile a rinverdirne l'immagine di fronte all'opinione pubblica ed all'elettorato incerto, sebbene Moro, in una delle sue lettere avesse intuito la strumentalizzazione della sua inevitabile morte ed avesse lanciato un anatema contro i suoi ex - compagni di partito, rei di non aver voluto salvarlo "...
Il mio sangue ricadrà sulla DC!
" e "Il mio fantasma vi perseguiterà per l'avvenire!
".
Molti misteri restano tuttora insoluti circa il caso Moro.
Ad esempio, molti anni prima che divenisse di pubblico dominio.
Così come non si conosce ancora chi effettivamente sparò allo statista.
Ed infine, Tutti questi temi, unitamente al controverso capitolo dei presunti - ma mai provati - rapporti tra Brigate Rosse, "Servizi segreti deviati" italiani, servizi segreti stranieri, che fecero corollario a "La Strategia della tensione", ed a "Le Stragi di stato", sono state analizzate in modo dettagliato nel programma televisivo condotto da Sergio Zavoli, dal titolo: "La notte della Repubblica" (1989).
L'uccisione di Moro e della sua scorta, che venne definita dai brigatisti "Un'azione di geometrica potenza" rappresenta il massimo grado di sfida lanciato allo Stato dall'organizzazione eversiva, tanto che un nutrito sottobosco di fiancheggiatori e di simpatizzanti era conquistato dalla propaganda e dall'ideologia terrorista (Sui muri comparvero scritte quali: "Moro, che doloro!
" o "10 - 100 - 1.000 Aldo Moro!
").
Altri intellettuali, invece ammonivano ad una reazione dello Stato affermando che i brigatisti non erano "Samurai invincibili".
Questo plauso all'azione terrorista verrà a cadere neppure un anno dopo, nel gennaio 1979 quando i brigatisti si alienarono per sempre i favori della classe operaia con l'uccisione del sindacalista Guido Rossa, reo d'aver denunciato un brigatista che stava operando un'azione di volantinaggio nella fabbrica ove entrambi lavoravano.
Questo "errore strategico" venne sèguito riconosciuto da molti BR.
Per tutto il 1978 la presenza delle BR nelle grandi fabbriche di Torino, Milano, Genova e del Veneto è scandita da diverse azioni contro le gerarchie ed i dirigenti industriali.
Nel corso di questa campagna viene ucciso Pietro Coggiola, capoofficina FIAT (Torino 28 settembre 1978).
L'azione contro di lui, nelle intenzioni dell'organizzazione, doveva essere solo un ferimento.
È invece intenzionale l'attentato mortale contro Sergio Gori, a Mestre, il 19 gennaio 1980, che di fatto sarà l'ultima azione BR inserita in questo contesto.
Il 24 gennaio 1979, a Genova, il sindacalista della CGIL, Guido Rossa, ritenuto responsabile dell'arresto dell'operaio (e brigatista riconosciuto) dell'Italsider Francesco Berardi (24 ottobre 1978), viene colpito mortalmente.
Nella rivendicazione, le BR rendono noto che questa azione era stata concepita come ferimento intenzionale.
Fu Riccardo Dura, capocolonna genovese a ritornare qualche attimo dopo vicino al sindacalista ferito ed a finirlo intenzionalmente ed all'insaputa degli altri terroristi.
Dura rischiò, per quest'atto criminale, l'espulsione dal movimento terrorista, come testimoniò Patrizio Peci in seguito.
Ma le prime crepe nell'edificio monolitico delle BR s'erano aperte.
Alcuni terroristi, contrari all'uccisione di Moro e alla campagna di sangue in corso, abbandonarono il movimento.
Nel gennaio 1979 escono dalle BR sette militanti, tra cui Valerio Morucci ed Adriana Faranda, della colonna romana.
Le loro posizioni vengono esposte nel documento: "Fase: passato, presente e futuro", Roma, febbraio 1979.
Essi confluiranno nel Movimento Comunista Rivoluzionario per esser catturati nel giugno dello stesso anno.
La risposta dello Stato e la crisi delle BR.
Mentre le BR iniziavano a vivere travagli interni con fuoriuscita di militanti e perdita di appoggi, continuava inesorabile la loro campagna di uccisioni.
Nei primi mesi del 1979, a Roma, vengono effettuati due interventi contro la Democrazia Cristiana, definito "Il Partito degli Ipocriti".
Viene colpito mortalmente il consigliere provinciale Italo Schettini, il 29 marzo 1979; viene attaccata la sede della DC di Piazza Nicosia, dove perdono la vita, intervenendo di pattuglia, gli agenti Antonio Mea e Pierino Ollanu, il 3 maggio 1979.
Nel corso dell'estate dello stesso anno, le Brigate Rosse allacciano relazioni in Sardegna con un gruppo politico separatista, "Barbagia Rossa", anche al fine di sostenere un'eventuale evasione dall'Asinara dei suoi militanti ivi incarcerati, e di costruire una nuova colonna.
Nel luglio 1979, i detenuti BR del carcere speciale dell'Asinara fanno pervenire all'Esecutivo dell'organizzazione un documento di 130 pagine in cui vengono esposte le tesi politiche che, secondo la loro opinione, dovrebbero indirizzare l'attività dopo la campagna Moro.
È il primo segnale di una crisi che in breve tempo travolgerà le Brigate Rosse.
L'Esecutivo non condivide queste tesi e rende noto ai prigionieri il suo disaccordo.
A ottobre, i prigionieri rispondono chiedendo le dimissioni dell'Esecutivo in blocco.
Il 2 ottobre 1979 i brigatisti detenuti all'Asinara annunciano la loro intenzione di smantellare il carcere speciale.
Dopo una notte di battaglia, con esplosivo, scontri a fuoco e lotte corpo a corpo, la struttura del carcere viene resa inagibile.
Il 24 ottobre 1979, nel carcere speciale di Cuneo, si suicida Francesco Berardi, militante BR denunciato da Guido Rossa.
La colonna di Genova verrà dedicata al suo nome: Francesco Berardi "Cesare".
Le BR continuano imperterrite ad uccidere.
Vengono colpiti mortalmente Vittorio Battaglini e Mario Tosa, il 21 novembre 1979; Antonino Casu ed Emanuele Tuttobene, il 25 gennaio 1980, tutti a Genova.
A Roma sono uccisi Antonio Varisco, il 13 luglio 1979; Michele Granato, il 9 novembre 1979; Domenico Taverna, il 27 novembre 1979; Mariano Romiti, il 7 dicembre 1979.
Ma proprio in questo periodo si consuma la prima grave scissione del movimento: viene espulsa per intero la colonna milanese Walter Alasia, rea di non condividere la linea della Direzione strategica.
Si conclude a Torino, nel mese di dicembre, l'appello del processone che vede alla sbarra gran parte del nucleo storico delle BR.
I detenuti riassumono le loro tesi, già esposte nel documento di luglio, nel Comunicato n. 19.
A Milano vengono ammazzati Antonio Cestari, Rocco Santoro, Michelle Tatulli, 1'8 gennaio 1980.
Il 12 febbraio 1980 viene assassinato Vittorio Bachelet, professore ordinario di Diritto pubblico dell'economia presso la Facoltà di Scienze politiche dell'Università La Sapienza di Roma.
Il professore è stato anche dirigente dell'Azione cattolica, presidente della stessa, Consigliere comunale di Roma.
Al momento dell'agguato è vicepresidente del Consiglio Superiore della Magistratura.
Ai suoi funerali, il figlio Giovanni, all'epoca venticinquenne, nell'orazione funebre disse: «Vogliamo pregare anche per quelli che hanno colpito il mio papà perché, senza nulla togliere alla giustizia che deve trionfare, sulle nostre bocche ci sia sempre il perdono e mai la vendetta, sempre la vita e mai la richiesta della morte degli altri» Queste parole scossero fortemente non pochi dei restanti membri dell'organizzazione.
Il 21 febbraio 1980 viene arrestato, a Torino, Patrizio Peci.
Le modalità del suo arresto sono ancora oggi avvolte nel più fitto mistero.
L'arresto di Peci è il punto di non ritorno per il movimento eversivo.
In seguito alla sua collaborazione con le forze dell'ordine, nei mesi successivi si susseguono in tutta l'Italia centinaia di arresti e, il 28 marzo, a Genova, anche in risposta alla campagna contro gli apparati dell'antiterrorismo, vengono uccisi dai carabinieri Annamaria Ludmann, Lorenzo Betassa, Riccardo Durante e Piero Panciarelli.
In ricordo di questi quattro compagni la colonna di Roma prende il nome "Colonna XXVIII Marzo" e la colonna veneta quello di Colonna "Annamaria Ludman 'Cecilia'".
Il 12 maggio 1980 a Mestre viene assassinato Alfredo Albanese, dirigente della Digos di Venezia.
Il 19 maggio viene ucciso, a Napoli, il consigliere regionale democristiano Pino Amato.
In seguito all'uccisione di Moro vennero varate leggi di durezza eccezionale ed anche provvedimenti a favore di eventuali terroristi dissociati.
E fu proprio grazie alle confessioni di un dissociato, Patrizio Peci, che, a partire dal periodo 1979 - 1980, iniziò lo smantellamento delle BR da parte dello Stato, ad opera del generale dei carabinieri Carlo Alberto Dalla Chiesa (poi ucciso dalla mafia nel 1982).
Per punire Peci della collaborazione con lo Stato, i suoi ex compagni gli rapirono ed uccisero il fratello Roberto, nell'estate 1981.
Con la cattura di Moretti e di Fenzi (aprile 1981), emersero altre figure di spicco nella galassia brigatista: il professor Giovanni Senzani ed Antonio Savasta.
Fu proprio Savasta e la colonna veneta che rapirono il generale statunitense James Lee Dozier nel suo appartamento a Verona, il 17 dicembre 1981.
Dozier venne, poi, liberato, con una spettacolare azione, a Padova (1982) dalle squadre speciali della polizia, i NOCS, pare dopo una "soffiata" della mala locale disturbata dall'assedio ferreo posto dalle forze dell'ordine a Verona, a quei tempi una delle piazze di smercio della droga più remunerative (la città scaligera era tristemente nota come "La Bangkok in riva all'Adige").
Le confessioni di Savasta diedero il colpo di grazia a quanto restava dell'organizzazione, ormai priva di una guida centralizzata.
Nel frattempo, nel periodo giugno - luglio 1980, a causa di divergenze ideologiche, venne espulsa dall'organizzazione terroristica la colonna milanese Walter Alasia (prendeva il nome da un ventenne terrorista milanese morto in un conflitto a fuoco coi carabinieri nel dicembre 1976).
Come precedentemente detto, anche il mondo del sindacato aveva, nel frattempo, voltato le spalle alle BR: le BR avevano ucciso un sindacalista genovese, Guido Rossa, nel 1979, reo d'aver denunciato un membro delle BR sorpreso a consegnar volantini nella medesima azienda di Rossa.
Dal 1981 le BR erano già sul viale del tramonto: scardinate all'interno da delatori, pentiti, infiltrati e messe al bando, all'esterno, dalla società civile, dal sindacato, dalla sinistra costituzionale, si trovarono ben presto in crisi d'identità e - soprattutto - di rappresentatività.
Il rapimento Dozier, che nei propositi brigatisti avrebbe dovuto rilanciare l'organizzazione, ne rappresentò, invece, il canto del cigno.
Da ultimo, non pochi dubbi emersero circa lo smantellamento pressoché totale dell'organizzazione rivoluzionaria a séguito del rapimento Dozier.
Si presunse, a vari livelli, che le BR servissero, negli "anni caldi" a delegittimare l'ideologia di sinistra, secondo il teorema de "La Strategia della tensione".
Indubbiamente, un movimento come quello brigatista delegittimava, agli occhi dell'opinione pubblica, e non solo quella moderata, in parte il PCI e questo fattore tornava sicuramente utile alla DC (per motivi interni) ed alla CIA (per motivi internazionali).
Recentemente gli archivi desecretati della CIA hanno svelato che l'eurocomunismo di Enrico Berlinguer (Italia), Santiago Carrillo (Spagna) e Georges Marchais (Francia) non era ritenuto affidabile oltreoceano.
Al momento del rapimento Dozier, e dell'inevitabile epilogo, con le BR uscite a pezzi, da più parti si disse che "I brigatisti avevano osato troppo", "Si fece quel che con Moro non si volle fare", "I servizi segreti deviati s'erano allevati la serpe in seno" e simili constatazioni.
Di certo, da alcuni anni, alcuni intellettuali andavano ripetendo che le BR erano potenti, ma non erano "Samurai invincibili".
Gli anni ottanta: la dissoluzione e gli ultimi colpi di coda.
Dopo l'arresto di Moretti e Fenzi (4 aprile 1981), che tentarono di ricostituire una colonna milanese, vengono a concretizzarsi le due correnti principali in seno alle BR, una ala "Movimentista", in linea col Fronte delle carceri e la Colonna napoletana, guidata da Giovanni Senzani (il Partito della Guerriglia, scomparso già nel 1982, poco dopo l'arresto di Senzani), ed un'ala militarista, le BR- PCC, con a capo Barbara Balzerani (nome di battaglia "Sara", detta la "Primula Rossa" delle BR, poiché di lei si conosceva un'unica foto segnaletica risalente a vent'anni prima, che venne catturata solo il 19 giugno 1985 assieme al suo convivente, Gianni Pelosi).
Senzani era una figura carismatica all'interno dell'organizzazione e la sua visione politica prevalse per ben due anni dopo il suo arresto, effettuato in circostanze mai del tutto chiarite.
Gli attentati dei brigatisti cominciano a rendersi meno frequenti, segno che la risposta dello Stato sta iniziando a dare i suoi frutti.
A Roma, però, rimane gravemente ferito, in un attentato delle BR, il vice questore Nicola Simone (6 gennaio 1982).
La colonna Walter Alasia inoltre si fa sempre più autonoma: la posizione politica della Walter Alasia era in netta contrapposizione a quella del vertice brigatista: lo strappo avvenne nel giugno del 1979, in quanto la Alasia criticava pesantemente l'uccisione del sindacalista Rossa da parte del capocolonna genovese, Riccardo Dura, rimproverando il vertice di non aver provveduto a punire il Dura nonostante il fatto che l'omicida avesse espressamente trasgredito agli ordini che prevedevano la sola "gambizzazione" del Rossa.
A nulla valsero i tentativi di riconciliazione attuati dalla direzione strategica tra il giugno ed il luglio del 1980: la Alasia venne espulsa dall'organizzazione nel novembre di quell'anno.
Nell'arco del 1981, sotto la guida di Senzani avvengono 5 importanti sequestri: Ciro Cirillo (assessore della regione Campania), Taliercio, Sandrucci, Roberto Peci (fratello di Patrizio Peci, brigatista pentito, ed egli medesimo ex-brigatista) e il generale della NATO James Lee Dozier.
Cirillo verrà liberato grazie a negoziati triangolati tra Br, la camorra di Cutolo (Cirillo era colluso, si disse, con la camorra) e i Servizi Segreti.
Roberto Peci verrà invece ucciso per rappresaglia in quanto il fratello Patrizio collaborava con la giustizia (l'esecuzione venne filmata, probabilmente dallo stesso Senzani).
Taliercio (direttore dello stabilimento petrolchimico di Marghera) verrà ucciso.
Non così Sandrucci (dirigente dell'Alfa Romeo) che verrà rilasciato.
Il sequestro Dozier ed il suo epilogo, porterà in seguito alla cattura di Senzani (le stesse Br non sapevano a che utilizzo politico potesse prestarsi lo stesso generale Dozier).
Una volta catturato Senzani e sgominato il Partito Guerriglia rimasero in gioco le BR-PCC, oltre all'ormai praticamente autonoma Walter Alasia.
In seguito alla pressione delle forze dell'ordine, molti militanti espatriarono, i più trovarono rifugio in Francia grazie alla cosiddetta "Dottrina Mitterrand".
Nel frattempo, la colonna milanese ed altri militanti espulsi dal movimento, che fondarono un nuovo gruppo terrorista, le "Brigate Rosse Colonna Milanese Walter Alasia" autonoma dalla direzione strategica centrale, vennero tutti arrestati.
Nell'estate - autunno 1984, all'interno dell'ala militarista, le tensioni iniziate nel 1981 sfociarono in una nuova scissione che diede origine al terzo troncone brigatista, le "Brigate Rosse per l'Unione dei Comunisti Combattenti", o "BR - UCC", e la cosiddetta "Ala movimentista" o "Seconda Posizione", contrapposta alla "Prima Posizione" assunta dalla "Ala militarista", cioè le BR-PCC.
In un comunicato dal titolo: "Come uscire dall'emergenza" i vertici brigatisti espressero le divergenze motivandole sulla base della diversità nell'affrontare le scelte economiche per il paese.
Un ruolo fondamentale nella scissione lo ebbero i problemi conseguenti il cosiddetto Decreto di San Valentino (14 febbraio 1984), che poneva un freno al sistema della Scala Mobile.
L'ala movimentista e quindi le UCC si porranno in azione soprattutto tenendo conto delle battaglie sindacali.
Il 03 giugno 1983 abbiamo la gambizzazione di Gino Giugni (consulente sindacale e del ministero del lavoro), attivo nella battaglia sul blocco della scala mobile Nel 1984 (15 febbraio), su richiesta dell'Organizzazione per la liberazione della Palestina (OLP), con la quale i brigatisti collaboravano da anni, le BR-PCC uccisero a Roma Ray Leamon Hunt, il comandante in capo della Sinai Multinational Force and Observer Group.
L'ultima risoluzione strategica, in cui si ammetteva il fallimento della lotta armata, è del 1984 e porta significativamente il titolo: "Come uscire dall'emergenza".
Il 27 marzo 1985 viene ucciso il giuslavorista Ezio Tarantelli, altro tecnico attivo per il blocco della Scala Mobile.
Il 10 febbraio 1986, le BR-PCC uccisero Lando Conti a Firenze, mentre il 20 marzo 1987 le BR-UCC uccisero a Roma Licio Giorgieri, generale che si occupava del progetto EFA, inerente la costituzione di una forza aerea militare europea.
Il 16 aprile 1988, a Forlì, le BR-PCC uccisero il senatore Roberto Ruffilli collaboratore del premier Ciriaco De Mita, mentre le BR-UCC si resero responsabili del massacro in via Prati di Papa durante una rapina per autofinanziamento.
A lungo s'è cercato di dipanare - invano- alcuni "misteri" che tuttora aleggiano sulle BR, da alcuni lati oscuri del "Caso Moro", al "Grande Vecchio" o "Burattinaio" che, secondo alcuni commentatori italiani, avrebbe manovrato le BR, ad altri aspetti nebulosi che ancora imperversano da quegli anni tragici.
Gli ultimi fuochi.
Come sopra descritto, il movimento delle BR fu decimato negli anni ottanta, dopo la cattura, nel 1982, di Senzani (mentre stava preparando - si scrisse - un attacco con razzi contro la sede del congresso nazionale della DC), di Savasta (durante la liberazione del generale Dozier), della Balzerani (1985), di Antonino Fosso (detto "il cobra", 1987).
Lo smantellamento dell'apparato terroristico si conclude per le BR - UCC il 06 - 07 settembre 1987, e per le BR - PCC il 02 settembre 1989 (quando vengono letteralmente smantellate le ultime due cellule operanti a Napoli ed a Parigi).
L'ultima azione sanguinosa attribuita alle BR - PCC non è del tutto chiara, e - soprattutto - non fu rivendicata, com'era nello stile dei terroristi: il 6 gennaio 1989, vicino a Tivoli (Roma), due persone sparano alle gambe del vice direttore del carcere di Rebibbia, Egidio De Luca, ferendolo.
Illeso, invece, la guardia carceraria che scortava il funzionario, il quale racconta di aver sparato contro gli aggressori ferendone, a sua volta, uno.
De Luca dichiara agli inquirenti che i due assalitori intendevano sequestrarlo e che avevano affermato di appartenere alle BR.
I primi anni ottanta videro le uccisioni di Roberto Peci, fratello del pentito Patrizio ed ex - BR egli stesso, dell'ingegner Taliercio (direttore del Petrolchimico di Marghera) -entrambi nel 1981-, del generale statunitense Leamon Hunt (1984), dell'economista Ezio Tarantelli (1985), dell'ex-sindaco di Firenze Lando Conti (1986), del generale Licio Giorgieri (1987) e del senatore Roberto Ruffilli (1988), consulente dell'allora primo ministro Ciriaco de Mita in quanto esperto di questioni istituzionali.
Da segnalare anche il tentativo di uccidere il "padre dello Statuto dei Lavoratori" Gino Giugni (1983).
Mentre lo Stato stava organizzando la controffensiva, le BR iniziavano la parabola discendente, minate da crisi di credibilità e travagli interni.
Dopo la stagione dei dissidi e delle epurazioni interne, le BR erano ridotte ad un movimento non più in grado di azioni in "grande stile".
Inoltre, dall'assassinio di Rossa, alienatesi per sempre i consensi nel mondo sindacale e nella realtà della sinistra extraparlamentare, i brigatisti non rappresentavano più alcuno, all'infuori di se stessi: erano totalmente avulsi dal mondo politico e dalla realtà sociale.
Ormai il movimento era allo sbando, privo di direzione e di coordinamento a livello nazionale, frammentato in anacronistiche realtà locali, con due ali che gareggiavano in una sorta di corsa a "chi uccideva di più".
Siamo lontani anni luce dall'organizzazione delle origini: se quel movimento sembrava talvolta suscitare comprensione ed appoggi, quest'ultimo movimento era esecrato a livello generale.
Del resto, i brigatisti in clandestinità erano ridotti ad uno sparuto gruppo privi di coordinamento e di capacità operative.
Molti di più erano i transfughi, come Alessio Casimirri in Nicaragua o molti altri in Francia, dove il clima tollerante instaurato dall'allora presidente della repubblica transalpina, François Mitterrand, rendeva possibile loro evitare la carcerazione in Italia.
Proprio in Francia, nel 1977 Duccio Berio, Vanni Mulinaris e Corrado Simioni fondano la scuola di lingue Hyperion, in cui insegnerà pure Antonio Negri ("Toni"), docente padovano arrestato nell'ambito del cosiddetto "Teorema Calogero" (7 aprile 1979)".
La struttura si dice fungesse da "copertura", da collegamento internazionale per tutte le cellule terroristiche operanti nel territorio Europeo.
ETA, IRA, OLP, RAF e naturalmente Brigate Rosse stringono importanti rapporti fondati sulla comune necessità di mantenere o di destabilizzare gli equilibri sanciti dalla guerra fredda.
Oltre Negri (che mai ebbe legame con l'organizzazione delle BR), altri brigatisti rossi dopo la detenzione, avendo scontato le condanne inflitte, si sono inseriti nell'attività politica e sociale entro le forze della sinistra radicale italiana, come Roberto Del Bello segretario particolare di Francesco Bonato di Rifondazione Comunista, sottosegretario al Ministero dell'Interno nel governo Prodi II e Susanna Ronconi inserita nella Consulta sulle tossicodipendenze del ministro per la Solidarietà sociale Paolo Ferrero.
La fine delle Brigate Rosse.
L'organizzazione è stata sradicata sia in conseguenza dell'azione di alcuni infiltrati dei servizi segreti, sia grazie a una legge che concedeva benefici penali ai membri che, arrestati, si fossero pentiti e avessero collaborato alla cattura di altri membri, ricusando la propria fede e denunciando i compagni.
Un'altra ragione dello sfaldarsi delle BR fu il venir meno della loro attrattiva nei confronti delle aree movimentiste e del disagio sociale, e del loro progressivo isolamento ideologico durante la seconda metà degli anni settanta, a causa delle trasformazioni sociali in atto.
In Italia si discute ancora intorno alla sopravvivenza di questa organizzazione o a una sua possibile ricostituzione, dal momento che negli ultimi anni sono stati compiuti atti terroristici da parte di persone che si sono richiamate alle BR e ne hanno assunto il nome e le insegne..
Gli anni 2000 - Le nuove Brigate Rosse.
Alcuni capi brigatisti arrestati e condannati sono attualmente inseriti in programmi di reinserimento sociale; molti di essi tuttora rilasciano interviste giornalistiche, pur senza mai aggiungere granché alle verità processualmente accertate.
Da notare che la posizione di molti di essi è quella di non rinnegare il passato eversivo (i cosiddetti "irriducibili").
Da qui prosegue un nuovo capitolo della storia di questa organizzazione terroristica, la cui ala militarista negli ultimi anni ha ucciso due tecnici che lavoravano alle dipendenze di due Presidenti del Consiglio, Massimo D'Antona nel 1999 (con Massimo D'Alema presidente del consiglio) e Marco Biagi, nel 2002 (con Silvio Berlusconi premier).
Nel 2003 le Brigate Rosse sono tornate nella cronaca a causa della sparatoria sul treno tra due esponenti delle Nuove Brigate Rosse - Nuclei Comunisti Combattenti (BR - NCC) Mario Galesi e Nadia Desdemona Lioce e degli agenti di Polizia Ferroviaria.
Galesi ed un agente, Emanuele Petri, moriranno per i colpi di arma da fuoco.
In seguito ai file trovati nel notebook della Lioce, sono stati arrestati altri componenti del gruppo armato e dalla fine del 2004 le forze dell'ordine inoltre si sono avvalse della collaborazione di una pentita, Cinzia Banelli (nome di battaglia "Compagna So").
Le nuove BR si ispirano al modello a compartimenti stagni dell'eversione greca "Movimento XVII Novembre", recentemente smantellato (2004) dopo un trentennio di attività nella più assoluta segretezza.
Il movimento terrorista greco, fondato da attivisti dell'estrema sinistra ellenica che si ispiravano all'attività della guerriglia comunista greca del secondo dopoguerra (1945 - 1949, movimento dell'ELAS, Ethnikòn Laikon Apeleftherotikon Soma, ovvero "Corpo nazionale popolare di liberazione", fondato nel 1941) ed alla rivolta degli studenti del Politecnico Ateniese contro il Regime dei colonnelli repressa nel sangue il 17 novembre 1973 (da cui il nome dell'organizzazione), era organizzato in modo tale che ogni sua cellula fosse totalmente indipendente dall'altra.
Addirittura, i membri di cellule diverse neppure si conoscevano personalmente, dimodoché, anche con lo smantellamento di una cellula, le altre rimanevano perfettamente operative.
L'esatto opposto della struttura delle vecchie BR, che letteralmente collassò quando i primi militanti catturati collaborarono con la giustizia.
I brigatisti rossi, dalla fondazione dell'organizzazione a oggi, hanno ucciso ufficialmente una settantina di persone, oltre ai numerosi casi di ferimento ("gambizzazione", soprattutto), tra cui quella operata a danno del giornalista Indro Montanelli a opera del brigatista Franco Bonisoli, il 2 giugno 1977 a Milano.
Nel caso di Montanelli, si stabilì, successivamente alla cattura del Bonisoli, un'amicizia tra vittima e carnefice, tanto che Nei giorni precedenti al 19 gennaio 2007 a Milano vengono trovati dei piccoli libretti in formato superiore e inusuale ad un foglio A4 attaccati ai vetri di una concessionaria e inseriti nel tergicristallo di alcune vetture parcheggiate in una via molto vicina alla concessionaria citata.
Non è chiaro se si tratti realmente delle BR o se sia solamente una stupidaggine, ma la scrittura è quella brigatista e inoltre altri particolari fanno pensare ad un nuovo tentativo di propaganda, forse ad una cellula nascente.
In alcune frasi era anche citato il nome della pentita Banelli ed erano presenti minacce.
Il 12 febbraio 2007 sono stati arrestati quindici presunti militanti delle Nuove BR, vicini all'ala movimentista di Seconda Posizione, in seguito a indagini iniziate nel 2004 dalla Procura della Repubblica di Milano, condotte dal pubblico ministero di Milano, Ilda Boccassini.
Sei degli arrestati vivevano a Padova.
Fra i 15 sette sono sindacalisti della Cgil, che sono stati sospesi a seguito della notizia del loro arresto.
I nomi: Davide Bortolato, 36 anni; Amarilli Caprio, 26 anni; Alfredo Davanzo, 49 anni; Bruno Ghirardi, 50 anni; Massimiliano Gaeta, 31 anni; Claudio Latino, 49 anni; Alfredo Mazzamauro, 21 anni; Valentino Rossin, 35 anni; Davide Rotondi, 45 anni; Federico Salotto, 22 anni; Andrea Scantamburlo, 42 anni; Vincenzo Sisi, 53 anni; Alessandro Toschi, 24 anni; Massimiliano Toschi, 26 anni; Salvatore Scivoli, 54 anni.
Alcuni di questi arrestati si sono dichiarati prigionieri politici di fronte al giudice inquirente, avvalendosi della facoltà di non rispondere alla domande poste, seguendo una prassi iniziata dai molti brigatisti storici negli anni settanta.
Nei giorni successive è stato trovato un deposito di armi.
I quotidiani riferiscono che sarebbero emersi alcuni progetti di attentato a danno di un esperto del lavoro e giornalista del Corriere della Sera, progetti di attentato al giornale Libero e a una delle ville di Berlusconi.
Quasi tutte le forze politiche hanno condannato questi progetti manifestando solidarietà alle persone minacciate.
Solo un esponente politico, Francesco Saverio Caruso, parlamentare eletto nelle liste della Rifondazione Comunista, ha ritenuto di dissociarsi.
L'ideologia degli "emuli delle BR".
L'emergere di nuove tendenze terroristiche tra il 2005 ed il 2007 è stata bloccata dalle Forze dell'Ordine ancor prima che si giungesse ad inaugurare una nuova stagione di attentati.
Riguardo alle motivazioni che possano spingere giovani e giovanissimi ad intraprendere la lotta armata, il mitico mostro che rigenerava le teste una volta mozzate.
Recentemente in un'intervista rilasciata al settimanale L'espresso Mario Ferrandi, ex - Prima linea ora dissociato, offre una interpretazione del fenomeno.
L'intervistato cita diversi punti di contatto nell'ideologia delle nuove leve con quelle delle BR "storiche".
Tra questi ci sono "classici" pilastri fondanti dell'ideologia brigatista, seppur adattati alla realtà attuale: guerra alla globalizzazione vista come la degenerazione della politica economico - finanziaria statunitense e lotta sindacale dura contro il precariato (che ha preso il posto delle lotte sindacali del periodo de "L'Autunno Caldo" del 1969).
Infatti, gli ultimi arrestati sono nati tutti tra il 1979 ed il 1981, quando le BR storiche avevano già intrapreso la loro parabola discendente.
Secondo quest'intervista del Ferrandi, la difficoltà economica imputabile al precariato lavorativo diffuso, in parte riconducibile alla cosiddetta "Legge Biagi", non a caso colpito dal Partito Armato, è il collante che accomuna tutti i recenti arrestati.
Analizzando le testimonianza di chi ha conosciuto i nuovi brigatisti ed il loro retroterra emergono alcuni dati incontrovertibili che solo in parte possono esser riconducibili all'ideologia brigatista classica.
Alla mancanza totale di prospettive per il futuro, si afferma nel colloquio, si sovrappone la militanza dei neobrigatisti nei centri sociali, ove si discute dello strapotere delle multinazionali e degli aspetti più brutali dello sviluppo del capitalismo nell'era della cosiddetta "globalizzazione" che fa del profitto il fine primo ed ultimo cui tendere, ad esso sacrificando la giustizia sociale, la libertà individuale, gli ideali politici e via discorrendo.
In pratica, si citano diversi fattori interni al nostro paese (precarietà del lavoro, immobilismo politico inteso come mancanza di alternative ed impossibilità di affermazione di nuove tendenze) misti a fattori internazionali (globalizzazione e disumanizzazione del lavoro nelle multinazionali) quali detonatori in grado di spingere alcuni giovani sul sentiero dell'insurrezione armata.
Si cita anche un parallelismo della nuova ideologia che sarebbe emersa in alcuni centri sociali con la primitiva ideologia brigatista, quella del periodo compreso tra il 1970 ed il 1975, ove dominavano aspetti di lotte sindacali, di creazione di avvicendamento politico ottenibile soltanto con le armi, lotta senza quartiere alle multinazionali.
Le ingiustizie palesi, dunque quale innesco rivolto al soggetto politico che incarna questo "ideale", gli Stati Uniti.
Non a caso le prime BR si esprimevano contro il nemico comune americano e dei partiti politici nazionali, a loro volta identificati nella "Longa Manus" del potere statunitense (leggasi il paragrafo dedicato all'ideologia brigatista).
La quadratura del cerchio starebbe - infatti - nella concezione secondo cui, scardinando una situazione politica nazionale "ingessata" da cinquant'anni, e quindi immutabile e non accessibile ai tentativi di cambiamento, a causa del volere dei "padroni" d'oltreoceano, si riuscirebbe ad estirpare il potere economico - finanziario incentrato sul profitto, che impedirebbe ai giovani di costruirsi un avvenire col lavoro, e a cancellare le ingiustizie e le disuguaglianze sociali.
Il commentatore, quindi, non vede alcunché di nuovo nella dottrina brigatista propria dei nuovi terroristi, ad eccezione del deterioramento delle condizioni lavorative attuali rispetto a quelle di trent'anni or sono.
Pertanto, l'intervistato conclude col dire che, stando al pensiero di numerosi autorevoli analisti economici e storici di rilievo, fino a quando perdurerà l'attuale situazione di debolezza economica nazionale che sta impoverendo una larga fetta della popolazione, inesorabilmente e progressivamente, il terreno da cui scaturisce il mito di un'alternativa violenta non può che rinforzarsi, nonostante l'appello lanciato proprio ai giovani da Bonisoli, uno dei capi storici del movimento eversivo, di "...
Abbandonare il barbaro sogno della lotta armata, ché non conduce da alcuna parte".
</doc> 
<doc id="690" url="http://it.wikipedia.org/wiki/Budrio">
Budrio.
Budrio è un comune di 16.673 abitanti della provincia di Bologna.
Onorificenze.
Il Comune è stato insignito della Medaglia d’argento al merito civile per per atti di abnegazione durante il secondo conflitto mondiale.
Budrio è famoso per l'ocarina, strumento musicale costruito dal budriese Giuseppe Donati.
Storia.
Le origini di Budrio sono molto antiche.
Sebbene il toponimo sembri celtico, i segni di civilizzazione più antichi ancora riscontrabili sono di epoca romana.
Il territorio comunale fu oggetto della cosiddetta "centuriazione", ossia venne suddiviso in appezzamenti di terreno concessi ai legionari romani per ricompensarli per i loro servigi.
La struttura regolare, a linee rette e perpendicolari, della centurizzazione è ancora ben visibile guardando la campagna di Budrio dall'aereo, perché i confini e i canali di irrigazione romani non sono mai stati del tutto abbandonati.
Da ritrovamenti effettuati nei dintorni, si ritiene che la fondazione del nucleo originario della Budrio moderna risalga al X-XI secolo.
La chiesa di San Lorenzo era già funzionante nel 1146.
La ricostruzione di Budrio fu voluta dal Cardinale Albornoz nel secolo XIV in forma di castello.
Sono di questo periodo i due Torrioni di NO e di SO, a pianta trapezoidale, edificati nel 1376.
L'unico tratto superstite delle mura trecentesche è visibile presso Piazza Matteotti.
I Torrioni di NE e di SE, di pianta circolare, furono eretti nel secolo seguente, nell'allargamento della cinta muraria, che comprese nel Castello il Borgo, e che fu completato agli inizi del '500.
A Budrio è nato Giuseppe Barilli (1812), che con lo pseudonimo di Quirico Filopanti verrà nominato nel 1860 Professore di Meccanica e Idraulica all'Università di Bologna.
È noto per l'invenzione dei fusi orari.
Sempre a Budrio, il 16 gennaio 1881, nasce Ettore Guizzardi noto per aver parteciapto, al fianco del Principe Scipione Borghese e del giornalista Luigi Barzini, al famoso Raid Pechino-Parigi come meccanico e pilota della mitica "Itala".
Il paese è conosciuto in tutto il mondo per le sue "Ocarine".
Dintorni.
Di notevole interesse il complesso delle Ville in località Bagnarola (frazione a pochi chilometri a NO del capoluogo).
La prima costruzione, il castello dei Bentivoglio, risale al '500 mentre del XVIII secolo è la costruzione della Villa Ranuzzi Cospi.
Presso il castello, partiva un viale che conduceva al Casino che Aurelio Malvezzi fece costrure nel 1623 su un preesistente nucleo appartenente ai Cospi, a cui furono aggiunti la cappella di Sant'Anna (semidistrutta) e il teatro dei Bibiena (distrutto a inizio '800 a causa di un incendio).
Il complesso principale fu trasformato nel 1737 nel Floriano (dal nome del committente) per opera di Alfonso Torreggiani con le tipiche linee neoclassiche particolarmente accentuate nella facciata rivolta a sud e arricchita dallo splendido scalone d'ingresso.
</doc> 
<doc id="695" url="http://it.wikipedia.org/wiki/Bj%C3%B6rk">
Björk.
Dopo avere militato in diversi gruppi islandesi si trasferisce a Londra e comincia la sua parabola di artista in continua evoluzione ed in continua ricerca musicale e vocale (emblematico in questo senso il suo album in studio, Medúlla, interamente composto da registrazioni vocali di Björk e dei suoi collaboratori) che l'ha portata ad essere riconosciuta come l'anello di congiunzione tra l'artista pop e l'artista d'avanguardia.
Gli inizi.
La carriera di Björk inizia a undici anni di età, studiando pianoforte alle scuole elementari.
Uno dei suoi insegnanti sottopose una registrazione di Björk, che cantava la canzone di Tina Charles' "I Love to Love", a Radio One, un'emittente radiofonica islandese.
La registrazione venne trasmessa a livello nazionale; ascoltandola, un rappresentante dell'etichetta discografica Fálkinn contattò Björk con un'offerta per un contratto discografico.
Con l'aiuto del suo patrigno, che suonava la chitarra, registrò il suo primo album, eponimamente chiamato Björk, nel 1977, nel quale si esibiva in diverse canzoni islandesi per bambini, e in rifacimenti di canzoni celebri come "Fool on the Hill" dei Beatles.
Il disco divenne un successo in Islanda, anche se fu virtualmente sconosciuto da altre parti.
La musica Punk iniziò ad avere un'influenza su Björk; all'età di 14 anni, formò un gruppo punk di sole ragazze, "Spit and Snot", seguito a breve da un gruppo di jazz fusion chiamato Exodus nel 1979.
Nel 1980, si diplomò alla scuola di musica all'età di 15 anni, e nel 1981, lei e il bassista degli Exodus, Jakob Magnússon formarono un altro gruppo, Tappi Tíkarrass, e rilasciarono un EP, Bitið fast í vitid nello stesso anno.
Il loro album Miranda venne rilasciato nel 1983.
Björk in seguito collaborò con Einar Örn Benediktsson e Einar Melax dei Purrkurr Pillnikk, e Guðlaugur Óttarsson, Sigtryggur Baldursson e Birgir Morgensen dei Þeyr.
Dopo aver scritto canzoni e provato assieme per due settimane, si esibirono con il nome di KUKL (che in islandese significa 'stregoneria').
Il gruppo si trovò bene a suonare assieme e decise di continuare, sviluppando un suono che alcuni hanno descritto come somigliante al goth rock.
Björk iniziò a mostrare indicazioni di ciò che sarebbe diventato il suo caratteristico stile canoro, punteggiato da ululati e strilli.
I KUKL si esibirono il Islanda assieme alla band anarchica inglese dei Crass, e in seguito visitarono il Regno Unito in una serie di esibizioni con i Flux of Pink Indians.
Il gruppo produsse due album come risultato di queste collaborazioni: The Eye nel 1984, e Holidays in Europe nel 1986, entrambi per Crass Records.
Nell'estate del 1986, diversi membri dei KUKL andarono a formare i Sugarcubes.
Popolarità.
Il primo singolo dei Sugarcubes, "Ammæli", divenne un grosso successo in Inghilterra.
Si guadagnarono un significativo seguito di cultori sia nel Regno Unito che negli Stati Uniti.
Firmarono un contratto per l'etichetta One Little Indian, e registrarono il loro primo album, Life's Too Good, nel 1988, disco che ebbe un buon successo internazionale, anche grazie al singolo Birthday &#8212; primo gruppo rock islandese a raggiungere tale popolarità.
Mentre era con gli Sugarcubes, Björk partecipò a diversi progetti collaterali.
Registrò Gling-Glo, una raccolta di brani jazz famosi e di lavori originali, con il gruppo bebop Trio Guðmundar Ingólfssonar, il disco venne pubblicato in Islanda.
Björk fornì anche la voce per il brano Ooops, degli 808 State, una collaborazione che fece crescere il suo interesse per la house music.
Ad ogni modo, la tensione continuò a montare tra Björk e Einar Örn, e nel 1992 gli Sugarcubes si sciolsero.
Björk si trasferì a Londra, dove iniziò a lavorare con il produttore Nellee Hooper, che aveva lavorato con i Massive Attack, tra gli altri.
Il loro sodalizio produsse il primo singolo internazionale di Björk, "Human Behaviour".
Il suo album d'esordio come cantante solista, intitolato Debut, venne rilasciato nel giugno del 1993, con recensioni positive; venne nominato album dell'anno dal New Musical Express, e guadagnò il disco d'oro negli Stati Uniti.
Debut era una miscela di canzoni che aveva scritto sin dall'adolescenza e di testi prodotti dalla collaborazione con Hooper.
Björk ritornò in studio durante il 1994 per lavorare al suo nuovo disco con Nellee Hooper, Tricky, Graham Massey degli 808 State e il produttore Howie B.
Post contiene canzoni basate sulle relazioni di Björk e canzoni sull'amore, così come del materiale arrabbiato e polemico.
Scrisse per Madonna la canzone che dà il titolo all'album Bedtime Stories, e si esibì ad MTV Unplugged.
Nel 1995 il nuovo album, Post, era pronto; venne pubblicato in giugno, raggiungendo il numero due nelle classifiche inglesi e meritandosi ancora il disco d'oro negli USA.
Il gennaio del 1997 vide il rilascio di Telegram, un album di remix insoliti di canzoni tratte da Post.
Più tardi nello stesso anno venne pubblicato l'album elettronico Homogenic.
Björk lavorò sull'album con i produttori Mark Bell degli LFO e Howie B; seguirono numerosi remix.
Homogenic viene considerato ad oggi come uno dei lavori più sperimentali ed estroversi di Björk, con ritmi prodigiosi che riflettono il panorama dell'Islanda.
Nel 2001 viene pubblicato l'album Vespertine.
Questo lavoro vide Björk creare un mondo introverso, personale, intimo.
L'album conteneva orchestre da camera, cori inuit, vocalità molto sussurrate e personali.
Per questo lavoro collaborò con i manipolatori di suoni sperimentali Matmos, un DJ danese: Thomas Knak, e un'arpista sperimentale: Zeena Parkins.
Nel 2003 Björk rilasciò una serie di DVD a basso costo e un cofanetto di CD contenente materiale inedito.
Greatest Hits vide la pubblicazione di una retrospettiva dei 10 anni precedenti della sua carriera solista.
Il 2004 è stato un anno importante per Björk.
Aprile ha visto la pubblicazione di un cofanetto contenente tutti i singoli pubblicati da Björk, più altri singoli inediti.
A fine agosto è stato pubblicato anche un suo nuovo album, Medúlla, battezzato prima dell'uscita dai suoi fan "The Lake Experience", perché gran parte delle registrazioni sono state fatte in una capanna in riva al lago.
Medulla è indubbiamente un punto di svolta nella carriera di Björk: abbandona infatti quasi totalmente l'accompagnamento strumentale, in favore di un solo strumento: la voce, sua, ma anche di molti collaboratori, come la cantante inuit Tanya Tagaq Gillis, Mike Patton e i beaters Rahzel, Gregory Purnhagen e Dokaka.
Anche i temi affrontati nelle canzoni sono in parte innovativi: Pleasure Is All Mine racconta la bellezza di essere madre, Vökuró descrive l'Islanda ed esprime l'amore di Björk per la sua terra natia (è infatti cantata in islandese), Triumph Of A Heart esalta la bellezza del corpo umano, e in Mouth's Cradle Björk, che non aveva mai affrontato temi di politica, canta "I need a shelter, to build an altar, away from all Osamas and Bushes...".
Nell'agosto 2004 Björk ha eseguito la canzone "Oceania" (tratta da Medúlla) alla cerimonia di apertura della XXVIII Olimpiade, svoltasi ad Atene.
Sempre nello stesso anno esce un doppio DVD, Il "Björk Medùlla special double DVD edition", nel quale, al fianco di un dvd-documentario che scava in profondità nella struttura dell'album, il secondo dvd mostra i video dei tre singoli usciti da Medùlla (Oceania, Who Is It, The Triumph Of A Heart), più il video di Where Is The Line (inizialmente indicato come quarto singolo da promuovere) e di Desired Constellation, realizzato da Lynn Fox.
Il 2005 per l'artista islandese è un anno di concerti, esibizioni e anche di pubblicazioni.
Esce innanzitutto una compilation rara, "Army Of Me - UNICEF", nella quale sono contenute 20 variazioni su un vecchio singolo tratto da Post, appunto Army Of me, re-interpretato da cantanti diversi, o mixato e riarrangiato.
Inoltre viene pubblicato in un cofanetto il Live 8 nel quale in Giappone si esibì la cantante.
Infine Björk pubblica la colonna sonora di Drawing Restraint 9.
Il 17 Novembre 2006 Björk si esibisce ancora insieme ad un suo ex-gruppo, The Sugarcubes, a Reykjavík per celebrare 20 anni dal loro primo singolo Birthday.
Il 7 maggio 2007 è stato pubblicato il nuovo album Volta, a cui hanno lavorato produttori d'eccezione come Timbaland ed Antony Hegarty.
In questo album Björk affronta temi per lei nuovi, schierandosi contro la politica del presidente americano George W.
Bush (Earth Intruders, Declare Independence) e contro le religioni, in cui vede l'acerrimo nemico del femminismo (in Vertebrae by vertebrae auspica il ritorno ad una religiosità pagana).
Non mancano, comunque, le canzoni d'amore, come la magnifica The Dull Flame Of Desire, tratta da una poesia di Fëdor Tjutčev, e I See Who You Are, dedicata alla figlia Isadora.
Il primo singolo estratto da Volta, Earth Intruders, è uscito il 9 aprile 2007, promosso dal videoclip diretto dal regista francese Michel Ocelot.
Il secondo singolo estratto da Volta è Innocence, altra canzone a cui ha partecipato, nella realizzazione dei beats, il producer americano Timbaland.
Per il video è stato lanciato un contest rivolto ai fan di Björk; la cantante infatti ha scelto il video di suo gradimento tra quelli che le sono stati inviati; alla fine di luglio sono stati annunciati i vincitori, Fred & Annabelle, di nazionalità francese.
Il singolo è uscito in molti paesi il 23 Luglio 2007 (negli Stati Uniti è uscito il 31 luglio 2007).
Ai primi due singoli seguono Declare Independence, che vede la cantante islandese tornare a lavorare per la settima volta col regista Michel Gondry in un videoclip in cui la musica e le immagini si fondono in un unico schema scandito dai suoni della cassa, in uscita il 1 gennaio 2008, e Wanderlust; per il video di quest'ultimo Björk si affida al team di registi Encyclopedia Picture, che realizzano un cortometraggio 3D della durata di 7 minuti.
Björk al cinema.
La breve carriera cinematografica di Björk inizia nel 1990, quando appare nel film Juniper Tree, una storia di streghe basata su un racconto dei Fratelli Grimm.
Björk recitava il ruolo di Margit, una ragazza la cui madre era stata uccisa per aver praticato la stregoneria.
Björk ebbe anche un ruolo non accreditato nel film Prêt-à-Porter, del 1994.
Nel 1999, a Björk venne richiesto di comporre e produrre la colonna sonora del film Dancer in the Dark, un dramma musicale su un'immigrata ceca di nome Selma che lotta per pagare un'operazione che impedisca a suo figlio di diventare cieco.
Il regista Lars von Trier le chiese di considerare l'idea di interpretare il ruolo di Selma, una proposta che inizialmente declinò.
Il regista danese minacciò di fermare il progetto, il che avrebbe reso inutile tutto il lavoro musicale fatto.
Björk decise allora di accettare.
Le riprese cominciarono all'inizio del 1999, e il film debuttò nel 2000 al 53° Festival di Cannes.
Björk ricevette il premio come migliore attrice per il suo ruolo, ma lei descrisse le riprese come così pesanti, fisicamente ed emotivamente, da giurare di non recitare mai più.
La colonna sonora che creò per il film venne pubblicata con il titolo SelmaSongs.
Nell'edizione italiana del film la cantante è doppiata da Monica Ward.
Il 25 luglio 2005 esce la colonna sonora di Drawing Restraint 9, del regista Matthew Barney, marito della cantante, in cui Björk compare come protagonista insieme al marito nel ruolo dei "guests" (ospiti).
In questo esperimento musicale Björk si rifà alla tecnica di sovrapposizioni vocali già utilizzata in Medúlla, utilizzandola però per ricostruire le sonorità e le melodie "oceaniche", come l'urlo della tempesta o il canto dei cetacei (il film infatti è ambientato su una baleniera).
La cantante compone anche numerosi brani strumentali con lo Sho, antico strumento musicale giapponese, che per l'occasione ha studiato direttamente nella terra del Sol Levante.
</doc> 
<doc id="696" url="http://it.wikipedia.org/wiki/Bono_%28cantante%29">
Bono (cantante).
Il suo nome d'arte prende origine dal nome di un negozio di apparecchi acustici di Dublino "BonaVox".
È sposato con Alison Stewart ed ha quattro figli.
È entrato negli U2 dopo aver risposto ad un annuncio affisso nella sua scuola dal suo futuro compagno di gruppo Larry Mullen, Jr.. Dal 1999 è stato via via sempre più coinvolto nella campagna per l'azzeramento del debito dei paesi del terzo mondo e per la difficile situazione dell'Africa.
Nel maggio 2002 accompagnò il Segretario del Tesoro statunitense Paul O'Neill in viaggio attraverso quattro Stati africani.
Nello stesso anno, Bono ha costituito un'organizzazione chiamata "DATA", (Debt, Aids, Trade in Africa), il cui obiettivo è far crescere la consapevolezza circa l'immenso debito estero dell'Africa, l'incontrollabile diffusione dell'AIDS e le leggi del mercato che strangolano di fatto, impoverendoli, gli abitanti di quegli stati.
Nell'intento di accendere i riflettori sulla crisi dell'AIDS in Africa, Bono andò alla Casa Bianca per un incontro privato col Presidente degli Stati Uniti George W.
Bush, che aveva promesso 5 miliardi di dollari di aiuti per i paesi più poveri del mondo che rispettassero i diritti umani.
Bono accompagnò il Presidente per un discorso sul prato della Casa Bianca.
Bono disse: Nel 2002, Bono ha scritto l'introduzione al "Libro dei Salmi", uno dei nove libri della Bibbia pubblicati singolarmente nella serie dei "Libri Sacri" tascabili del Canonato di Edimburgo.
Nello stesso anno il suo nome è stato incluso nella lista dei "100 Grandi Britannici" promossa dalla BBC e votata dal pubblico, (che include anche personalità irlandesi) vicino ad altri grandi del presente e del passato come Sir Winston Churchill, la Principessa Diana di Galles, la Regina Elisabetta II d'Inghilterra, il musicista Sir Bob Geldof, il calciatore David Beckham, Aleister Crowley e il leader punk Johnny Rotten dei Sex Pistols.
Nel 2005 è stato nominato Person of the Year ("Persona dell'anno"), insieme a Bill e Melinda Gates, da Time Magazine.
Sempre nello stesso anno, figurava nella lista dei 100 candidati a ricevere il Premio Nobel per la pace.
Nel 2006, la canzone One da lui scritta e pubblicata nell'album Achtung Baby uscito nel 1991, viene dichiarata la canzone dal testo più bello della storia della musica.
"One life with each other sisters, brothers..", è la frase che ha decretato il prestigioso riconoscimento.
Nel 2007 viene insignito del titolo di "Cavaliere" dalla regina Elisabetta II per il grande contributo in ambito musicale e umanitario.
Tuttavia non potrà essere chiamato "Sir", titolo riservato ai soli cittadini britannici.
Del titolo di "Sir" sono stati fregiati negli anni personaggi del calibro di Sean Connery, Elton John,Beatles e Ridley Scott
</doc> 
<doc id="698" url="http://it.wikipedia.org/wiki/Bastiglia_%28MO%29">
Bastiglia (MO).
Bastiglia (Bastîa, in modenese) è un comune di 3.781 abitanti della provincia di Modena, situato 12 km a nord del capoluogo, tra i fiumi Secchia e Panaro.
</doc> 
<doc id="699" url="http://it.wikipedia.org/wiki/Bisanzio">
Bisanzio.
Bisanzio (poi Costantinopoli, attualmente Istanbul) è stata un'antica città greca, fondata da coloni di Megara nel 667 a.C. e chiamata così in onore del loro re Byzantas (altre versioni del nome sono Byzas e Megabyzes, quest'ultimo probabilmente omonimo o erroneamente associato con il satrapo della regione allora sotto l'influenza persiana).
Il nome Bisanzio è una traduzione del latino Byzantium, a sua volta la forma latinizzata del nome greco originale Βυζαντιον (Byzántion).
Rimasta sostanzialmente ai margini delle vicende politiche che sconvolsero l'area nel periodo del conflitto greco-persiano, abile tuttavia nello schierarsi di volta in volta al fianco di ciascuno dei contendenti, accrebbe la sua prosperità e il suo potere grazie ai commerci, in questo avvantaggiata dalla sua posizione strategica.
Giunta a sfidare vittoriosamente Filippo II di Macedonia, resistendo ad un suo tentativo di assedio, si piegò senza opporre resistenza al successore e figlio di questi, Alessandro Magno, entrando nella confederazione greca all'indomani della sconfitta delle forze congiunte di tebani e ateniesi ad opera del Macedone.
Con il crollo dell'impero asiatico creato da Alessandro e la susseguente formazione delle Diadochie, Bisanzio, sia pur appartenendo formalmente alla Diadochia dell'Asia Minore conservò uno status di città-stato, condizione che, peraltro, aveva mantenuto anche sotto Alessandro.
Passata sotto il controllo indiretto del regno di Pergamo, una delle parti in cui si era frammentato il potentato dell'Asia Minore a seguito delle feroci lotte intestine che avevano funestato l'area, venne ceduta nel testamento di Attalo III, l'ultimo re di Pergamo, alla repubblica romana, allora giovane potenza che si era affacciata da poco nella zona mediorientale.
La duratura pace che calò sulla città, vitale per le sue attività commerciali non può certo essere oscurata da un episodio di tradimento che la vide schierata con Pescennio Nigro contro Settimio Severo.
La città nel quale Nigro si era rifugiato dopo la cocente sconfitta navale subita nei pressi del Corno d'Oro fu assediata e distrutta per vendetta fra il 193 e il 195 per ordine di Settimio Severo, con l'ordine di passare i diritti di città alla vicina Perinto.
Grazie all'opposizione di Caracalla Bisanzio fu ricostruita dallo stesso Settimio Severo, divenuto Imperatore e riottenne rapidamente la sua precedente prosperità grazie all'ampliamento a 200 ettari rispetto all'estensione precedente.
La centralità di Bisanzio sia rispetto allo scacchiere danubiano sia rispetto a quello orientale attrasse Costantino che, l'11 maggio 330 la rifondò come "Nova Roma" (che presto prese invece il nome di Costantinopoli ossia città di Costantino, in greco Κοσταντίνου πόλις (Costantínou pólis)), dopo un sogno profetico nel quale gli veniva indicato il posto dove stabilire la città.
Costantino allargò lo spazio contenuto all'interno della cinta muraria fino a 700 ettari, aggiungendovi numerosi edifici, templi e strutture pubbliche di grande pregio.
La città, divenuta capitale, perse definitivamente la denominazione "Bisanzio" che sopravvisse solo attraverso l'aggettivo bizantino che venne dato all'arte, alla storia, alla cultura e allo stesso Impero che ebbe capitale Costantinopoli.
</doc> 
<doc id="702" url="http://it.wikipedia.org/wiki/Ballo">
Ballo.
Per ballo si intende una molteplicità di forme di danza eseguite nella maggior parte dei casi per puro divertimento e al fine di socializzare e definire i rapporti all'interno di un gruppo.
Il ballo, a differenza della danza vera e propria come è comunemente intesa, non è quasi mai finalizzato alla rappresentazione.
Nel teatro e nel cinema può essere inserito in determinate scene, come molti altri elementi di supporto.
Forme di ballo.
Vi sono numerosi stili di ballo associati a diverse forme musicali:
</doc> 
<doc id="706" url="http://it.wikipedia.org/wiki/Bivalvia">
Bivalvia.
I bivalvi o lamellibranchi sono il risultato di un adattamento evolutivo particolare.
La loro conchiglia è formata da due parti, dette valve, unite da una cerniera mobile.
La mobilità degli adulti è limitatissima.
il cui capo è praticamente inesistente ed il sistema nervoso notevolmente semplificato.
La cavità del mantello corrisponde allo spazio tra le due parti dell'animale aderenti alle valve.
Essa è attraversata da un flusso d'acqua che permette la respirazione e la nutrizione.
Le particelle alimentari sono, infatti, trattenute dalle branchie lamelliformi.
I muscoli che serrano le valve (derivanti dal piede) hanno la capacità di "cristallizzarsi" in modo da tenerle bloccate senza consumare energia.
La maggior parte dei bivalvi è dioica.
Le valve si aprono facilmente se il mollusco viene prima lavato per alcuni minuti in acqua fredda e lasciato nel freezer per un'ora.
</doc> 
<doc id="707" url="http://it.wikipedia.org/wiki/Baseball">
Baseball.
Il baseball è uno sport di squadra molto popolare negli Stati Uniti d'America, Canada, America latina, Giappone e Asia orientale, sviluppato da un gioco di fine '800 chiamato rounders.
È un gioco che si effettua con una mazza e una palla, in cui un lanciatore lancia una palla del diametro di circa 7 centimetri e del peso di circa 142 grammi, con l'anima di sughero e gomma, ricoperta di pelle, verso un battitore, che cerca di colpirla con una mazza di legno di forma cilindrica, in modo da avanzare in senso antiorario su una serie di quattro basi, poste agli angoli di un quadrato chiamato diamante, e tornare infine al punto di partenza (casa base), dove ha diritto a segnare un punto per la propria squadra.
In Europa il baseball non è molto popolare, ma in Italia e nei Paesi Bassi lo sport è relativamente diffuso e a buoni livelli (le due squadre sono state invitate dalla Major League Baseball statunitense a partecipare al World Baseball Classic come migliori formazioni europee).
Il baseball in Italia.
Il baseball in Italia ha avuto la sua nascita, sottoforma di lega organizzata a partire dalla Seconda Guerra Mondiale, nonostante sia stato comunque praticato fin dagli inizi del secolo XX.
La Serie A1 è il massimo campionato italiano di baseball.
Il campionato 2008 si disputa da aprile ad ottobre e vi partecipano 8 squadre.
Oltre alla serie A1 vi è la serie A2 costituita da 2 gironi da dieci squadre ognuno, una serie B con quattro gironi, una C1 nazionale, con numerosi gironi, fino ad arrivare alla serie C2 regionale, oltre le varie categorie giovanili.
La Nazionale di baseball italiana rappresenta la FIBS nelle competizioni internazionali, come i Campionati europei di baseball o il Campionato mondiale di baseball.
Attualmente detiene il titolo di Campione d'Europa negli anni 1954, 1975, 1977, 1983, 1989, 1991, 1997 e numerosi secondi posti.
Il miglior piazzamento di sempre nei mondiali è stato il quarto posto nel 1998.
Il campo di gioco.
Il campo di baseball può essere rappresentato approssimativamente come un quarto di cerchio delimitato da due linee perpendicolari, dette linee di foul.
Per la sua particolare forma la parte racchiusa nel semicerchio di terra rossa è anche detta "diamante".
Il regolamento ufficiale della FIBS (Federazione Italiana Baseball Softball) prevede che la dimensione minima del raggio sia di 76,20 m (250 piedi).
Per i club professionistici e per l'attività senjores in Italia sono previste le seguenti misure minime: 98 m per le linee di foul destra e sinistra e 122 m la distanza tra il punto di convergenza delle linee (casa base) e la recinzione centrale del campo.
Il terreno esterno, oltre le linee di foul, è chiamato area di foul.
Le linee di foul proseguono idealmente in maniera infinita.
Per questo motivo, giunte al limite esterno del campo, esse si interrompono e sono sostituite da due pali (di lunghezza variabile tra gli 8 e i 12 metri) ad indicare l'ideale proiezione delle linee.
Il terreno esterno al campo, ma all'interno di questa proiezione, è considerato zona valida di battuta.
Il campo di gioco può essere suddiviso in un settore interno, chiamato diamante, ed in uno esterno.
Il diamante è costituito da un quadrato di lato 27,43 m (90 piedi) ai cui vertici sono poste quattro basi.
La casa base, o piatto, deve essere di gomma ed avere forma pentagonale e larghezza di 43,18 cm (17 pollici) nella parte rivolta al lanciatore.
Il vertice inferiore è posto al punto di convergenza delle linee di foul.
Alla destra ed alla sinistra dei lati paralleli del piatto vengono segnati con il gesso anche due rettangoli detti box del battitore.
La prima, la seconda e la terza base sono sacchetti quadrati di tela o plastica bianca di 38 cm (15 pollici) di lato, fissati saldamente al terreno.
In mezzo al diamante, si trova il monte di lancio, un piccolo dosso circolare alla cui sommità, 25 cm rispetto al piatto di casa base, viene fissata la pedana del lanciatore costituita da una lastra rettangolare di gomma bianca di 60x15 cm.
La distanza tra la punta inferiore del piatto di casa base e l'orlo frontale della pedana del lanciatore deve essere di 18,44 m (60 piedi e 6 pollici).
A completare l'impianto di gioco nella zona di foul vengono poste le aree riservate ai suggeritori della squadra in attacco, ai battitori in attesa del proprio turno di battuta e le panchine delle squadre.
Le regole.
Una partita di baseball viene giocata da due squadre di 9 giocatori.
Le varie riprese della partita si chiamano inning.
Ogni inning è composto a sua volta da due fasi in cui le squadre si alternano in attacco e difesa: la parte alta e la parte bassa dell' inning.
Una partita si svolge comunemente sulla distanza dei 9 inning in campo professionistico ed internazionale, e pertanto non sono previsti limiti di tempo.
Se al termine degli inning il punteggio è in parità, verranno disputati uno o più inning supplementari, finché una delle due squadre chiuda l'inning in vantaggio.
In caso, la differenza di punti tra le due squadre sia maggiore o uguale a 10 punti dal 7° inning in poi, la partita si conclude anticipatamente per manifesta superiorità di una squadra (Regola Mercy).
Nelle categorie giovanili solitamente l'inning nel quale si può dichiarare la superiorità è il 5°.
Tale regola non è in vigore nella Major League Baseball.
Ad iniziare la partita in difesa è sempre la squadra di casa.
La squadra in difesa posiziona tutti e 9 i propri giocatori sul campo di gioco nei vari ruoli: La squadra in attacco manda a turno, seguendo un ordine di battuta (line up), i propri giocatori nel box di battuta per cercare di colpire la palla tirata dal lanciatore e di correre sulle basi del diamante per segnare i punti (run) arrivando a casa base.
Scopo della squadra in difesa è di effettuare 3 eliminazioni (out) dei giocatori della squadra in attacco.
Una volta effettuate le 3 eliminazioni la squadra in difesa passerà in attacco.
L'attacco e i punti.
Per aumentare il punteggio della propria squadra il battitore deve cercare di colpire la pallina lanciata dal lanciatore.
Se la pallina battuta cade in territorio buono il battitore deve correre verso la prima base.
Se il battitore batte lungo può cercare di arrivare anche alle basi successive, con l'obbligo però di toccarle nella corsa.
Il battitore che arriva "salvo" su una base viene da quel momento definito corridore e nel box di battuta andrà un suo compagno di squadra (il prossimo dell'ordine di battuta).
Un'ulteriore battuta farà avanzare il corridore verso le basi successive fino a raggiungere la casa base e segnare così un punto.
Su una base può fermarsi un solo corridore.
Nel caso un battitore colpisca la palla e la mandi oltre la recinzione, ma nello spazio tra la proiezione delle linea di foul sinistra e destra, viene assegnato un fuoricampo (home run).
Egli avrà diritto a fare il giro delle basi e segnare un punto (senza che la difesa possa intervenire) così come i corridori presenti in quel momento sulle basi.
Il battitore può battere indifferentemente nel box di battuta alla sinistra o alla destra del piatto di casa base.
La difesa.
Il ruolo principale della squadra in difesa è sicuramente quello del lanciatore.
Il tiro del lanciatore dà il via all'azione di gioco.
Egli deve cercare di lanciare la palla all'interno dell'area di strike del battitore, cioè di quel rettangolo immaginario situato sopra il piatto di casa base e che in altezza va dalla parte bassa delle ginocchia fino al petto del battitore.
Se ci riesce e il battitore non colpisce la palla, viene contato uno strike.
Al terzo strike, che non si assegna appunto nel caso 2), il battitore è eliminato.
Se il lancio non passa per la zona di strike e il battitore non gira la mazza, viene contato un ball.
Al quarto ball il battitore ha diritto ad andare in prima base ricevendo una base ball (walk), spingendo in seconda il corridore che la sta eventualmente occupando.
I modi più usuali in cui la squadra in difesa può eliminare i giocatori avversari sono i seguenti: Equipaggiamento.
Entrambe le squadre devono indossare una divisa ed un cappellino con visiera.
Tutti i giocatori della squadra in difesa devono avere ad una mano un guantone in pelle mentre solamente il ricevitore deve indossare anche la maschera protettiva, una pettorina e schinieri.
Il battitore ed i corridori devono usare un caschetto.
Italiani.
I seguenti giocatori compaiono nella Hall of Fame del baseball italiano: Fumetto.
Numerosi fumetti, sia americani che giapponesi, trattano di baseball.
Fra i fumetti americani, uno dei più celebri è di certo la striscia Peanuts, i cui protagonisti giocano abitualmente a baseball, con scarsi risultati.
La loro squadra è schierata abitualmente con la seguente formazione: Fra i manga e gli anime giapponesi, sono numerosissimi i titoli che ruotano attorno a questo sport, data la popolarità del baseball in Giappone.
Fra i più celebri si possono ricordare: Curiosità.
Abner Doubleday, che per primo codificò le regole del gioco, apparteneva alla società teosofica, un gruppo religioso che fa riferimento a esoterismo, spiritismo, magia, massoneria, religione egizia e asiatica, basandosi su profezie e messianismi.
Questo sembra spiegare la stranezza delle misure del campo e della disposizione in campo dei giocatori, poiché si sarebbe cercato il continuo riferimento a simboli matematici e geometrici propri di questa setta.
Bruno Conti, leggendaria ala, campione del mondo nel 1982 con la Nazionale di calcio e per anni uno dei giocatori simbolo della Roma, prima di diventare il grande calciatore che fu, era considerato in gioventù una delle promesse più fulgide del baseball italiano.
Tra l'altro è nato a Nettuno, definita la "città del baseball" in quanto sede del club più titolato in Italia.
</doc> 
<doc id="710" url="http://it.wikipedia.org/wiki/Bandiera">
Bandiera.
Una bandiera è un drappo di stoffa o di altro materiale di uno o più colori, disposti a bande o secondo un particolare disegno che rappresenta simbolicamente uno Stato, una comunità regionale, linguistica o etnica, un partito, un sindacato un'associazione sportiva o altro.
Generalmente una bandiera è fatta sventolare da un'asta, ma può essere anche rappresentata su adesivi, targhette, fogli di carta e così via Storia.
L'uso delle bandiere è antico ma solo con le crociate comparvero bandiere simili a quelle che siamo abituati a vedere oggi: infatti vennero dipinte croci di colore diverso su drappi di stoffa per identificare la provenienza dei crociati.
La bandiera nazionale più antica è quella della Catalogna, ancora in uso, derivata dello stemma dei re.
Una delle bandiere più antiche è sicuramente il Dannebrog, ancor oggi bandiera nazionale danese: si racconta che una bandiera simile a quella odierna sia caduta dal cielo il 15 giugno del 1219, dopo che il re Valdemaro II aveva vinto una battaglia contro gli estoni.
Il disegno della cosiddetta "croce scandinava" è poi diventato comune a tutta l'area nordica.
Fino alla Rivoluzione francese comunque la bandiera era spesso lo stemma (le "armi") della casata regnante realizzata in forma di bandiera ("bandiera d'armi") e in nessun caso veniva sentita dalla popolazione come la propria "bandiera nazionale".
Spesso i disegni erano complessi e ricercati, lontani dalla semplicità delle bandiere d'oggi.
Quando, durante la Rivoluzione francese, fu issato il primo Tricolore, si trattò quindi di una novità assoluta.
Molte bandiere di tutto il mondo, tra cui quella italiana, si sono ispirate al disegno francese.
Un'altra innovazione si ebbe quando, con la Rivoluzione russa una semplice bandiera rossa fu scelta come bandiera nazionale dell'Unione sovietica.
Bandiere rosse erano già state sventolate nel corso dell'Ottocento da movimenti repubblicani, socialisti o dai primi sindacati, oppure durante le sommosse popolari.
Ma stavolta si creò una vera e propria "araldica alternativa": i tradizionali disegni nazionali delle varie parti dell'Impero russo furono tutti sostituiti dalla falce e martello, spesso in aggiunta ai prodotti tipici delle varie parti dell'Unione.
Con la caduta dell'Unione sovietica, tuttavia, si ritornò a disegni più tradizionali e a bandiere più variegate.
Caratteristiche e tipologie.
Una bandiera si suddivide di solito in quattro parti (quadranti): i due quadranti a sinistra sono detti allasta perché è qui che appunto vi si fissa il sostegno, i due a destra al battente.
Il quadrante all'asta in alto è detto anche cantone e può contenere un disegno.
La bandiera può essere anche messa in verticale, anziche in orizzontale come consueto.
Le bandiere verticali hanno spesso proprorzioni diverse da quelle orizzontali.
Una bandiera verticale dotata di un bastone per essere trasportata nel corso di parate o manifestazioni simili si chiama gonfalone.
Le bandiere nazionali possono essere civili, di stato, di guerra: solo le prime possono essere usate dai privati cittadini.
La marina ha spesso bandiere diverse da quelle comuni e vengono chiamate anche insegne.
Anche le insegne possono essere civili, di stato o di guerra.
Un particolare tipo di bandiera della marina è la bandiera di bompresso (detta anche, all'inglese, jack: cfr. Union Jack) che viene issato sull'albero di bompresso (l'albero obliquo di prua) in determinate occasioni (solitamente quando l'unità è alla fonda).
Il guidone è una bandiera triangolare, viene in genere usata come segnale.
Deriva dal piccolo stendardo usato dalle guide appunto per allineare i soldati.
Il gagliardetto è una particolare bandiera, di forma trangolare o rettangolare, a due o tre punte, usata sia come insegna o distintivo che come segnale.
La fiamma è una bandiera navale di forma molto allungata, issata sull'albero maestro, coi colori nazionali.
Rappresenta un'unità in servizio attivo, di solito quindi è issata solo quando il comandante è a bordo.
In nautica sono in uso le bandiere del Codice Internazionale Nautico, per effettuare segnalazioni.
Sovrani, presidenti e altre cariche di stato possono avere la loro bandiera personale detta anche stendardo.
Bandiera di guerra.
La bandiera di guerra è una bandiera utilizzata dai reparti militari.
È definita anche bandiera di combattimento.
Normalmente è realizzata in seta o in altro materiale pregiato ed è di fattura particolarmente curata.
La bandiera di guerra viene custodita dal comandante del reparto dentro un cofano o una teca vetrata.
La bandiera di guerra accompagna il reparto in tutta la sua vita operativa, sia in tempo di pace che di guerra.
È il simbolo dell'onore del reparto, delle sue tradizioni, della sua storia e del ricordo dei suoi caduti.
È tradizione che la bandiera vada difesa fino all'estremo sacrificio.
La bandiera ha un significato simbolico: ogni soldato del reparto è disposto a dare la vita per la bandiera (che rappresenta la Patria), portandola nel cuore ed onorandola.
Infatti è dinnanzi alla bandiera di guerra che ogni militare presta il suo giuramento.
In Italia, le bandiere di guerra dei reparti non più attivi sono custodite presso il Sacrario delle Bandiere al Vittoriano.
Famiglie di bandiere.
Le diverse bandiere esistenti possono essere raggruppate in "famiglie" ovvero gruppi di bandiere con la stessa origine.
Araldica.
Le bandiere che compaiono negli stemmi indicano conquista e giurisdizione su un paese o un territorio.
Bandiere, solitamente in numero, sono anche poste accollate a stemmi di generali o di altri alti funzionari statali.
Un particolare tipo di bandiera è quella allungata a due fiamme, bianca e con la croce rossa (o talvolta con la sola scritta Agnus Dei), che compare solitamente come ornamento del cosiddetto agnello pasquale.
In araldica inoltre esiste lo scudo a bandiera, di forma quadrata o leggermente rettangolare: era portato dai cavalieri detti Banderesi alla fine del 1300.
</doc> 
<doc id="711" url="http://it.wikipedia.org/wiki/Blocco_metabolico">
Blocco metabolico.
Si ha un blocco metabolico quando viene a mancare l'attività enzimatica che catalizza una reazione metabolica.
Effetti immediati di un blocco metabolico sono l'accumulo del substrato della reazione bloccata (se non smaltito da altre vie metaboliche) e la carenza dei prodotti "a valle" della reazione bloccata.
Un blocco metabolico può essere dovuto sia all'assenza di un gene funzionante, sia ad avvelenamento o inibizione dell'enzima.
</doc> 
<doc id="712" url="http://it.wikipedia.org/wiki/Bentos">
Bentos.
Il bentos è la categoria ecologica che comprende gli organismi acquatici, sia d'acqua dolce sia marini, che vivono in stretto contatto con il fondo o fissati ad un substrato solido.
Oltre a pressoché tutte le alghe pluricellulari, comprende animali che camminano o strisciano, animali sessili e tubicoli, ossia che vivono immersi nel fango con un'estremità che sporge.
Inoltre, possono essere suddivisi in base alle dimensioni: Per quanto riguarda gli ecosistemi d'acqua dolce definiti lotici, ovvero i corsi d'acqua superficiali quali fiumi e torrenti, ospitano una comunità macrobentonica molto diversificata, sia in termini di gruppi tassonomi presenti sia di posizione occupata nella rete trofica.
Individui bentonici appartengono ad esempio ai Phylum Arthropoda, Annelida e Mollusca.
Tra gli Arthropoda si annovera la classe degli Hexapoda con individui appartenenti tra gli altri Ordini dei Plecoptera, Ephemeroptera, Trichoptera e Odonata.
Tra gli Annelida la classe degli Hirudinea ed Oligochaeta.
Infine, tra i Mollusca la classe dei Bivalvia e dei Gastropoda.
Mentre per quanto riguarda i diversi livelli della rete trofica dei corsi d'acqua superficiali occupano principalmente 6 diverse categorie: Costituiscono, inoltre, la maggiore fonte di cibo per gli altri predatori acquatici, come ad esempio i pesci, creando l'interconnesione trofica tra gli organismi microscopici e i vertebrati di maggiori dimensioni.
</doc> 
<doc id="714" url="http://it.wikipedia.org/wiki/Bianca_%28film%29">
Bianca (film).
Bianca è un film diretto ed interpretato da Nanni Moretti nel 1983.
Trama.
Michele Apicella (Nanni Moretti), un giovane professore di matematica, si stabilisce nella sua nuova casa romana e fa conoscenza con i suoi vicini: Massimiliano ed Aurora, una giovane coppia alle prese con i problemi di tutti i giorni, e Siro, un anziano signore amante delle donne e della bella vita.
Michele vive solo ed è pieno di manie e di fobie: igienista all'eccesso, perfezionista, osservatore quasi ossessivo della realtà e della gente che gli sta intorno, scrutatore della vita altrui che giudica persino dalle scarpe.
La scuola dove va ad insegnare è la "Marilyn Monroe", surreale istituto sperimentale formato da allievi studiosissimi e dal comportamento irreprensibile, dotato di bar, flipper e slot-machine per gli alunni, dove la foto del presidente della Repubblica è sostituita con quella di Dino Zoff e i professori tengono lezioni su Gino Paoli e hanno uno psicologo a disposizione.
Nelle ore libere Michele si dedica alla sua passione, l'osservazione dei comportamenti dei propri amici, specialmente delle coppie: una sorta di ossessiva indagine di cui riporta i risultati su schede conservate in un archivio.
Michele controlla la vita degli altri così come controlla il mondo intero, nel tentativo di riportarlo a quello che ritiene essere l'ordine corretto.
Nel frattempo avvengono strani omicidi nei quali vengono coinvolti alcuni suoi amici e vicini di casa, e il commissario incaricato delle indagini inizia ad interessarsi del professore, il quale accentua i suoi comportamenti nevrotici ed ossessivi.
Michele tenta anche di allacciare una relazione sentimentale con Bianca (Laura Morante), la nuova insegnante di francese della scuola: ma, come afferma lui stesso, "non è abituato alla felicità" e, per timore del disordine che potrebbe sconvolgergli la vita, decide di abbandonare la ragazza.
Alla fine, il commissario intuisce che è proprio Michele il vero autore degli inspiegabili omicidi.
In un primo tempo, Bianca fornisce un alibi al suo fidanzato che però alla fine, dopo un farneticante ma illuminante monologo al commissariato, confessa.
</doc> 
<doc id="715" url="http://it.wikipedia.org/wiki/Bianco%2C_rosso_e_Verdone">
Bianco, rosso e Verdone.
Bianco, rosso e Verdone è il secondo film - articolato in tre episodi - diretto ed interpretato da Carlo Verdone nel 1981.
Incipit.
Spunto per la trama del film è una tornata elettorale, che spinge i protagonisti a viaggiare in lungo e largo per l'Italia, rivelando a sé e allo spettatore i più grotteschi aspetti della realtà italiana.
Verdone mette in mostra tutto ciò con grande abilità, lasciando che l'aspetto comico delle situazioni e dei caratteri sia (almeno apparentemente) predominante, senza però oscurare l'interiorità dei personaggi.
L'amaro finale viene compensato dalle numerose gag esilaranti presenti in tutto il film.
Furio.
Pignolo oltre ogni ragionevole possibilità, capace di opprimere la giovane moglie ed i figli con una serie di pedanti quanto inopportune puntualizzazioni.
Per lui tutto è scontato, calcolabile senza possibilità di errore, ma l'esasperazione della moglie la porterà ad allontanarsi da lui in modo quasi romanzesco.
Nel film "Viaggi di nozze" il personaggio di Raniero riprende a grandi linee il personaggio di Furio.
Mimmo.
È giovane e "fregnone", cresciuto nel fisico ma mentalmente ancora fanciullo; accompagna al seggio la nonna (Elena Fabrizi) ansiosa di tornare a Roma per poter dare il proprio voto al PCI.
Il rapporto fra i due rivela la fragilità del giovane dinanzi alle vicissitudini della vita che, invece, vengono affrontate con sagacia e saggezza popolare dall'energica nonna.
Riprende a grandi linee il Leo di "Un sacco bello".
Pasquale Ametrano.
Vive in Germania a Monaco di Baviera ed è un taciturno operaio emigrato dal sud Italia.
Sopra il suo letto è appeso il quadro con la rassicurante immagine di Franco Causio, con la divisa della Juventus.
L'uomo lascia la casetta e la teutonica consorte per recarsi al suo seggio nel "profondo Sud" (Matera) a bordo della sua fiammante Alfa Romeo Alfasud rossa.
Spaesato in un mondo così diverso sia dalla tranquilla periferia tedesca, sia dall'Italia che aveva lasciato, nel corso del viaggio, appena messo piede nel Bel Paese, subisce una serie di furti infinita.
Taciturno per tutto il viaggio, arrivato al seggio dà vita ad un accoratissimo quanto esilarante sfogo verbale.
Esasperato a causa dei furti subiti in Italia, in un dialetto che i paesani non capiscono, chiude il film in modo più che brillante.
Commento.
Seconda kermesse di personaggi del repertorio cabarettistico e televisivo di Carlo Verdone, insistendo sul loro impaccio, accentuato nel personaggio di Mimmo.
Come nel primo film, è l'attualità del contesto a fare da contorno: un paese disorganizzato, fitto di antagonismi ideologici nonché insicuro per i forestieri.
Segue l'immagine un po' datata dell'emigrante meridionale all'estero.
Straniero sia in patria che nel paese d'adozione, che non parla l'Italiano bensì un dialetto antico, incomprensibile ai suoi stessi paesani.
Il film propone brillantemtente una comicissima Sora Lella, antico stereotipo della romana dalla saggezza contadina, in antitesi ad un nipote perfetto sprovveduto.
Preponderante il commento ironico musicale con le note dell'inno di Mameli.
Curiosità.
Si noti che la scena è ambientata in un albergo nei pressi del casello autostradale di Orvieto.
Infatti, la nonna di Mimmo, propone al nipote di andare a visitare il celebre Duomo.
Lo stesso Ametrano, al culmine del suo esagitato sproloquio di fronte alla attonita commissione elettorale, pronuncia, a modo suo, il nome della città umbra.
In seguito, durante il tour promozionale del film, Verdone incontrò gli studenti delle scuole superiori di Orvieto durante una performance dal vivo presso il Cinema Corso, a due passi dal Liceo Classico della città.
</doc> 
<doc id="716" url="http://it.wikipedia.org/wiki/Blow_Out">
Blow Out.
Blow Out è un film prodotto nel 1981, scritto e diretto da Brian De Palma.
Si avvale di attori del calibro di John Travolta, Nancy Allen e John Lithgow e delle musiche di Pino Donaggio.
Trama.
Jack (John Travolta) è un ex-poliziotto diventato tecnico del suono.
Facendo esperimenti per i suoni di un nuovo film capta accidentalmente i rumori di un automobile che cade in un torrente.
Recatosi sul luogo dell'incidente riesce a salvare Sally (Nancy Allen), ma non il conducente, governatore dello Stato e candidato alle elezioni presidenziali.
Ascoltando a casa il nastro registrato, Jack si accorge che in sottofondo si sente il rumore di uno sparo.
Capisce allora che non è stato un incidente ma un omicidio, al quale la polizia non crede.
Allora Jack e Sally indagano da soli e scopriranno che si tratta di un macchinoso omicidio politico.
Commento.
Interessante il rapporto tra questo film e il quasi omonimo Blow-up di Michelangelo Antonioni dove il protagonista fotografa un probabile omicidio.
Sfruttando quindi la stessa idea ma un mezzo di comunicazione differente, questo film si propone quasi come un tributo al grande regista italiano.
Ovviamente Brian De Palma e Michelangelo Antonioni sono due personalità completamente diverse.
Il primo è un geniale tecnico della macchina da presa, a cui poco importa della trama.
Più importanti sono le perversioni, i voyeurismi, gli sdoppiamenti di personalità, insomma un allievo di Hitchcock più estremo.
Antonioni è più vicino a Wenders e con il suo film voleva fare un discorso più filosofico, quasi metafisico: quello che vediamo e la realtà sono la stessa cosa?
Ovviamente De Palma sacrifica tutto al thrilling, ma non è un difetto.
Poteva cadere nella trappola di imitare Antonioni, ma, fortunatamente il tributo è solo nel titolo del film.
Critiche.
All'uscita Blow Out ebbe critiche varie.
Alcuni critici, come Pauline Kael, definirono il film come un capolavoro.
Nella sua recensione nel The New Yorker, la Kael affermò "È un grande film.
Penso che De Palma abbia raggiunto i risultati ottenuti da Robert Altman con Nashville e da Francis Ford Coppola con Il Padrino.
Roger Ebert diede al film quattro stelle, nella sua recensione sul Chicago Sun Times, mentre Andrew Sarris al contrario disprezzò il film, ritenendolo "misoginistico".
In Italia Morando Morandini nel suo dizionario, spiega che "la bravura di De Palma va colta nelle singole sequenze, nel virtuosismo della cinepresa e della presa del suono, nell'efficacia degli effetti e nell'amaro finale".
Per Tullio Kezich in Blow Out "c'è un visibile gusto dello sberleffo intellettuale (tutto l'inizio è furbescamente ingannevole, vuol convincerci che stiamo vedendo un film pornomacabro ambientato in un collegio femminile), c'è una grande fantasia visiva sostenuta dal talento dell'operatore Vilgos Zsigmond e c'è la solita disponibilità alla divagazione e al «plagiarism»".
Giovanni Grazzini del Corriere della Sera paragonò la pellicola a "un arzigogolo melodrammatico, che saccheggia le cineteche, un giocattolone che ogni tanto s'inceppa.
Ma proprio De Palma ci ha insegnato a non prenderlo sul serio".
Col passare degli anni anche Blow Out è stato destinato a diventare un film di culto, come gli altri film diretti da De Palma.
Fra i maggiori ammiratori della pellicola c'è anche Quentin Tarantino, che l'ha incluso nella lista dei suoi tre film preferiti, assieme a Un dollaro d'onore (1959) di Howard Hawks e a Taxi Driver (1975) di Martin Scorsese.
Il regista inoltre ha utilizzato un brano della colonna sonora di Pino Donaggio, Sally and Jack, nel suo ultimo film Grindhouse - A prova di morte (2007).
</doc> 
<doc id="717" url="http://it.wikipedia.org/wiki/Blow-Up">
Blow-Up.
Blow-Up è un film del 1966 di Michelangelo Antonioni, ispirato al racconto La bava del diavolo dell'argentino Julio Cortázar.
Insieme a La notte, è il film più premiato di Antonioni.
Nel cast si trovano attori in seguito divenuti famosi, come Vanessa Redgrave e Jane Birkin, o già famosi come David Hemmings.
La sceneggiatura fu scritta dal regista con il poeta Tonino Guerra, mentre produttore della pellicola fu Carlo Ponti, il cui contratto con Antonioni prevedeva altri due film per la MGM: furono girati Zabriskie Point e '.
È anche ricordato per il primo nudo frontale del cinema (Jane Birkin).
Trama.
La storia è imperniata su un fotografo londinese di moda, Thomas (David Hemmings), che è convinto di aver scoperto un omicidio, nel quale è coinvolta una misteriosa donna (Vanessa Redgrave) che appare nelle sue fotografie.
Come un professionista, il fotografo s'inoltra nell'ambiente ricco e raffinato della Swinging London anni '60.
Un giorno s'imbatte in due amanti in un parco e scatta loro delle foto.
La donna della coppia se ne accorge e cerca disperatamente di rintracciarlo scoprendo dove abita per farsi dare la pellicola contenente le foto "incriminate".
Questo spinge Thomas ad indagare, ingrandendo (il cosiddetto Blow Up) le fotografie.
Sembra che esse rivelino un cadavere, ma gli scatti sono oscurati e incomprensibili.
Così il protagonista continua le investigazioni, arrivando sempre più vicino alla verità.
Camei nel film.
Blow-Up include numerose apparizioni di personaggi famosi dell'epoca.
In una sequenza vicina alla fine, suonano The Yardbirds con i membri originari Eric Clapton, Jimmy Page e Jeff Beck che si esibisce nell'atto di sfasciare la sua chitarra.
Michael Palin del gruppo Monty Python è presente fra il pubblico nella stessa scena, mentre la giornalista Janet Street-Porter può essere vista ballare fra le spogliarelliste.
Antonioni considerò anche l'opportunità di utilizzare la band dei Tomorrow e quella dei Velvet Underground, ma i problemi di tossicodipendenza del chitarrista Sterling Morrison impedirono al gruppo di poter partecipare al film.
Influenze cinematografiche.
Blow Out (1981) di Brian De Palma con John Travolta, il cui titolo allude a Blow Up, è una variazione del tema del film di Antonioni che sostituisce il suono, gli effetti sonori alla fotografia.
Anche Francis Ford Coppola affermò di essersi ispirato a Blow Up per la sceneggiatura de La conversazione (1974).
</doc> 
<doc id="718" url="http://it.wikipedia.org/wiki/Borotalco_%28film%29">
Borotalco (film).
Borotalco è un film del 1982, diretto da Carlo Verdone.
È il terzo film diretto dal regista romano, dopo Un sacco bello e Bianco, rosso e Verdone ed il primo dove interpreta un solo personaggio.
La trama.
Sergio Benvenuti (Carlo Verdone), mite ed impacciato, conduce una vita monotona e squallida: stressato dal lavoro di venditore porta a porta di enciclopedie, pressato dalla sua fidanzata e dal truce suocero Augusto (Mario Brega) che lo vorrebbe vedere sposato con la figlia ed impiegato nella sua norcineria, costretto a dividere una stanza in un convitto con lo strano ballerino campano Marcello (Christian De Sica).
Nadia (Eleonora Giorgi), bellissima collega nonché in gamba, è una fan accesa di Lucio Dalla.
Sergio, che vorrebbe imparare da lei, combina un appuntamento in casa di un cliente, un carismatico e uomo di mondo Manuel Fantoni (Angelo Infanti).
Mentre i due attendono Nadia, in ritardo per l'acquisto di un biglietto per un concerto del suo cantante idolo, Fantoni racconta gli episodi più incredibili della sua omerica vita ad un incredulo Sergio ma non è oro quello che luccica.
L'uomo infatti, mosso dalla simpatia per lui, smentisce tutto («...
Non è vero niente!
T'ho detto solo un sacco di fregnacce!
!») e subito dopo sopraggiunge ad arrestarlo la Guardia di Finanza.
Rimasto solo arriva finalmente Nadia e nel vederla per la prima volta ne resta folgorato.
A questo punto Sergio ha di fronte la sua grande occasione, spacciandosi per Manuel Fantoni ed incantando la ragazza riciclando le fandonie del millantatore.
Nasce da tutto ciò una serie di equivoci che porta Sergio in un gioco più grande di lui per terminare con un catastrofico smascheramento.
Per Nadia è un colpo mortale.
Qualche anno dopo i due, oramai sposati e con rispettive famiglie, si rincontrano ma di buon viso, evidentemente i racconti di Sergio la fanno sempre sognare.
Colonna sonora.
La musica del film, tra cui il brano "Chi te l'ha detto?
", che godette di una certa popolarità, è composta da Lucio Dalla e Fabio Liberatori, storico tastierista degli Stadio, ed eseguita dal gruppo stesso, con interventi di Dalla.
Per le musiche di Borotalco Liberatori e Dalla hanno ricevuto un David di Donatello e un Nastro d'Argento.
</doc> 
<doc id="721" url="http://it.wikipedia.org/wiki/Berillio">
Berillio.
Il berillio è l'elemento chimico della tavola periodica degli elementi, che ha come simbolo Be e come numero atomico il 4.
Un elemento bivalente, tossico, il berillio è un metallo alcalino terroso color grigio acciaio, tenace, leggero ma fragile.
La relazione diagonale con l'alluminio fa sì che questi due elementi abbiano proprietà simili.
È usato principalmente come agente rafforzante nelle leghe (rame-berillio).
Il suo numero CAS è 7440-41-7.
È da considerarsi un carcinogeno per l'uomo (A1-ACGIH).
Caratteristiche.
Il berillio ha uno dei punti di fusione più alti tra i metalli leggeri.
Il fattore di elasticità di questo metallo leggero è di circa 1/3 superiore a quello dell'acciaio.
Possiede un'eccellente conducibilità termica, è diamagnetico e resiste agli attacchi dell'acido nitrico concentrato.
È altamente permeabile ai raggi X, e rilascia neutroni se viene colpito da particelle alfa, emesse per esempio dal radio o dal polonio (circa 30 neutroni per milione di particelle alfa).
A temperatura e pressione standard il berillio resiste all'ossidazione se esposto all'aria (anche se la sua capacità di scalfire il vetro è probabilmente dovuta alla formazione di un sottile strato di ossido).
Storia.
Il nome berillio deriva dal greco bēryllos, berillo.
Sino alla fine dell'ottocento veniva chiamato glucinium (dal greco glykys, "dolce"), a causa del sapore dei suoi sali ed indicato con il simbolo Gl.
Questo elemento fu scoperto da Louis Nicolas Vauquelin nel 1798 come ossido nel berillo e negli smeraldi.
Friedrich Wöhler e A.
A. Bussy isolarono indipendentemente il metallo nel 1828 facendo reagire il potassio con il cloruro di berillio.
Disponibilità.
Il berillio si trova in 30 diversi minerali, i più importanti dei quali sono: bertrandite, berillo, crisoberillo, e fenacite.
Forme preziose di berillo sono l'acquamarina e lo smeraldo.
Le più importanti fonti commerciali di berillio e dei suoi composti sono il berillo e la bertrandite.
Attualmente, il grosso della produzione di questo elemento è ottenuta riducendo il fluoruro di berillio con il magnesio.
Il berillio non fu disponibile in grosse quantità fino al 1957.
BeF2 + Mg → MgF2 + Be Isotopi.
Il berillio ha solo un isotopo stabile, 9Be.
Il berillio cosmogenico (10Be) è prodotto nell'atmosfera terrestre dalla spallazione di ossigeno e azoto da parte dei raggi cosmici.
Poiché il berillio tende a esistere in soluzioni con pH inferiore a 5,5 (e la maggior parte dell'acqua piovana ha pH inferiore a 5), entra in soluzione con la pioggia ed è da essa trasportato sulla superficie terrestre.
Man mano che la precipitazione diventa più alcalina, il berillio esce dalla soluzione.
Il berillio cosmogenico si accumula quindi sulla superficie del suolo dove, il suo tempo di decadimento relativamente lungo (1,5 milioni di anni), gli permette una lunga resistenza prima di decadere in 10B.
Il 10Be e i suoi sottoprodotti sono stati usati per esaminare l'erosione del suolo, la formazione del suolo dalla regolite e la formazione di terreno lateritico, così come per lo studio delle variazioni nell'attività solare e dell'età dei ghiacciai.
Il fatto che il 7Be e il 8Be siano instabili ha profonde conseguenze cosmologiche, perché significa che la fusione nucleare durante il big-bang non può avere prodotto elementi più pesanti del berillio.
Inoltre i livelli di energia nucleare del berillio-8 sono tali per cui il carbonio può essere prodotto all'interno delle stelle rendendo la vita possibile.
Precauzioni.
Il berillio e i suoi sali sono sostanze tossiche e cancerogene (A1-ACGIH) riconosciute.
La berilliosi cronica è una malattia polmonare granulomatosa causata dall'esposizione al berillio.
La berilliosi acuta, in forma di pneumotisi chimica venne segnalata per la prima volta in Europa nel 1933 e negli Stati Uniti nel 1943.
Casi di berilliosi cronica furono per primi descritti nel 1946 tra i lavoratori di fabbriche per la produzione di lampadine a fluorescenza nel Massachusetts.
La berilliosi cronica ricorda la sarcoidosi in molti aspetti, e la distinzione tra le due è spesso difficile.
Anche se l'uso di composti al berillio nei tubi a fluorescenza è stato cessato nel 1949, il rischio di esposizione al berillio esiste nell'industria aerospaziale e nucleare, nella raffinazione del metallo di berillio, nella fusione di leghe contenenti berillio, nella produzione di apparecchi elettronici e nel trattamento di altri materiali che lo contengono.
I primi ricercatori assaggiavano il berillio e i suoi composti al fine di verificarne la presenza attraverso la caratteristica dolcezza.
I moderni apparati diagnostici non necessitano più di queste procedure rischiose e non bisogna in alcun modo ingerire la sostanza.
Il berillio e i suoi composti devono essere maneggiati con la massima cura e speciali precauzioni devono essere prese durante lo svolgimento di attività che possono produrre il rilascio di polvere di berillio (il tumore ai polmoni è un possibile risultato di una prolungata esposizione alla polvere di berillio).
Questa sostanza può essere maneggiata in sicurezza se si seguono certe procedure.
Nessun tentativo di maneggiare il berillio deve essere fatto prima di aver familiarizzato con le corrette procedure.
Effetti sulla salute.
Il berillio è dannoso se inalato, gli effetti dipendono dai tempi e dalla quantità di esposizione.
Se i livelli di berillio nell'aria sono sufficientemente alti (più di 1.000 μg/m³), si può andare incontro a una condizione che ricorda la polmonite ed è chiamata berilliosi acuta.
Alcune persone (1-15%) sviluppano una sensibilità al berillio.
Questi individui possono sviluppare una reazione infiammatoria alle vie respiratorie.
Questa condizione viene chiamata berilliosi cronica, è può manifestarsi molti anni dopo l'esposizione a livelli di berillio superiori alla norma (maggiori di 0,2 μg/m³).
Questa malattia fa sentire deboli e stanchi, e può causare difficoltà nella respirazione.
Può anche provocare anoressia, perdita di peso e portare, in casi avanzati, a problemi cardiaci.
Alcune delle persone sensibili al berillio possono non manifestare sintomi.
In generale la popolazione non rischia di contrarre la berilliosi acuta o cronica, in quanto i livelli di berillio normalmente nell'aria sono molto bassi (0,00003-0,0002 μg/m³).
Nessun caso di effetti dovuti all'ingestione di berillio è stato segnalato sugli esseri umani, poiché lo stomaco e l'intestino ne assorbono pochissimo.
Ulcere sono state riscontrate in cani sottoposti a una dieta contenente berillio.
Il contatto del berillio con delle lesioni sulla pelle può provocare eruzioni o ulcerazioni.
L'esposizione al berillio per lunghi periodi può incrementare i rischi di sviluppare il cancro ai polmoni.
L'agenzia internazionale per la ricerca sul cancro (IARC) ha stabilito che il berillio è una sostanza cancerogena.
L'agenzia americana EPA ha stimato che un'esposizione a vita a 0,04 μg/m³> di berillio può risultare in una possibilità su mille di sviluppare il cancro.
Non esistono studi degli effetti dell'esposizione al berillio sulla salute dei bambini.
È probabile che questi siano simili a quelli riscontrati negli adulti ma non si sa se i bambini abbiano una sensibilità differente.
Non si sa inoltre se l'esposizione al berillio possa provocare difetti alla nascita o in altre fasi dello sviluppo.
Gli studi condotti sugli animali non hanno portato a prove conclusive.
Il berillio può essere misurato nelle urine e nel sangue.
Il livello riscontrato non è indicativo di quanto recente sia stata l'esposizione.
I livelli di berillio possono essere misurati anche in campioni di pelle e polmoni.
Un altro test sanguigno, il test di proliferazione dei linfociti da berillio, individua la sensibilità al berillio ed è un valore predittivo della berilliosi cronica.
I livelli tipici di berillio che le industrie possono rilasciare nell'aria sono nell'ordine di 0,01 μg/m³, in media su un periodo di 30 giorni.
</doc> 
<doc id="722" url="http://it.wikipedia.org/wiki/Bernard_Hinault">
Bernard Hinault.
Soprannominato le blaireau (il tasso) per il suo carattere ostinato e combattivo, è stato uno dei più grandi campioni della storia del ciclismo.
Ha conquistato 216 vittorie in carriera, ed è stato uno dei quattro ciclisti ad aver vinto in carriera tutte le tre grandi corse a tappe.
</doc> 
<doc id="723" url="http://it.wikipedia.org/wiki/Boro">
Boro.
Il boro è l'elemento chimico della tavola periodica degli elementi, che ha come simbolo B e come numero atomico il 5.
È un metalloide trivalente, si trova abbondantemente nella borite.
Ci sono due allotropi del boro; il boro amorfo è una polvere marrone, il boro metallico è nero.
La forma metallica è dura (9,3 sulla scala di Mohs) ed è una cattiva conduttrice a temperatura ambiente.
Il boro non si trova libero in natura.
Questo elemento, per la relazione diagonale, ha proprietà e reattività simili al silicio ed è un semiconduttore.
Caratteristiche.
Il boro è mancante di un elettrone, possedendo un orbitale-p vacante.
I composti di boro spesso si comportano come acidi di Lewis, legandosi prontamente con sostanze ricche di elettroni.
Le caratteristiche ottiche di questo elemento includono la trasmissione di luce infrarossa.
A temperature normali il boro è un povero conduttore elettrico ma diventa un buon conduttore ad alte temperature.
Il boro ha la più alta forza tensile tra tutti gli elementi conosciuti.
Il nitruro di boro può essere utilizzato per produrre materiali duri come il diamante.
Il nitruro inoltre agisce da isolante elettrico ma conduce il calore in maniera simile a un metallo.
Questo elemento ha inoltre qualità lubrificanti simili alla grafite.
Il boro è anche simile al carbonio con la sua capacità di formare strutture molecolari stabili legate covalentemente.
Applicazioni.
Il composto di boro più importante dal punto di vista economico è il tetraborato di sodio Na2B4O7·10H2O, o borace, che è usato in abbondanza nella produzione di isolanti (vetroresina) e perborato di sodio (candeggianti).
I composti di boro vengono studiati per l'uso in un ampia gamma di applicazioni; componente per membrane permeabili agli zuccheri, sensori di carboidrati e bioconiugati.
Applicazioni mediche attualmente allo studio includono la terapia per cattura neutronica del boro e il rilascio di farmaci.
Altri composti di boro sono promettenti nella cura dell'artrite.
Gli idruri di boro ossidano facilmente e liberano una considerevole quantità di energia.
Sono quindi studiati come possibile carburante per i razzi.
Storia.
Composti di boro (dall'arabo Buraq, persiano Burah) sono conosciuti da migliaia di anni.
Nell'antico Egitto, la mummificazione dipendeva da un materiale conosciuto come natron, che conteneva borati e altri sali comuni.
Glasse di borace erano usate in Cina dal 300 d.c., e composti di boro erano usati per la fabbricazione del vetro nell'antica Roma.
L'elemento venne isolato nel 1808 fino al 50% di purezza da Sir Humphry Davy, Gay-Lussac e Louis Jacques Thénard.
Essi non riconobbero la sostanza come un elemento.
Fu Jöns Jacob Berzelius nel 1824 che identificò il boro come elemento.
Il primo boro puro fu prodotto dal chimico americano W. Weintraub nel 1909.
Disponibilità.
Gli Stati Uniti e la Turchia sono i più grandi produttori di boro.
Il boro non è presente in natura nella sua forma elementare ma si trova combinato nel borace, nell'acido borico, nella colemantite, nella kernite, nell'ulexite e nei borati.
L'acido borico si trova a volte nelle sorgenti d'acqua vulcaniche.
L'ulexite è un minerale che possiede naturalmente le proprietà delle fibre ottiche.
Il boro puro non è di facile preparazione.
I primi metodi impiegati utilizzavano la riduzione dell'ossido di boro con metalli quali il magnesio o l'alluminio.
Comunque il prodotto era quasi sempre contaminato.
Il boro puro può essere preparato riducendo alogenati di boro volatili, con l'idrogeno ad alte temperature.
Nel 1997 il boro cristallino (puro al 99%) costava circa 5 US$ al grammo, il boro amorfo 2 US$ al grammo.
Isotopi.
Il boro ha due isotopi stabili rintracciabili in natura, 11B (80.1%) e 10B (19.9%).
Il frazionamento isotopico del boro è controllato dalle reazioni di scambio delle specie di boro B(OH)3 and B(OH)4.
Gli isotopi di boro vengono frazionati anche durante la cristallizzazione minerale, durante i cambi di fase dell'acqua nei sistemi idrotermici e durante le alterazioni idrotermiche delle rocce.
L'ultimo effetto (rimozione preferenziale dello ione 10B(OH)4 nelle argille) risulta in soluzioni arricchite di 11B(OH)3 e può essere responsabile per l'arricchimento di 11B nell'acqua marina.
Analisi chimica.
Il boro si identifica quantitativamente per via spettrofotometrica utilizzando come reagente una soluzione di kinalizarina (45mg disciolti in un litro di acido solforico al 96%) e misurandone l'assorbanza a 620nm.
Precauzioni.
Il boro e i borati non sono tossici e quindi non richiedono precauzioni speciali per maneggiarli.
Alcuni dei composti di boro e idrogeno più esotici comunque sono tossici e richiedono particolare attenzione.
Il Boro è tossico se ingerito, il valore limite per l'acqua potabile è fissato dal dal DPR 236/88 a 1 mg/l, mentre l'OMS consiglia un valore di 0.5 mg/l
</doc> 
<doc id="724" url="http://it.wikipedia.org/wiki/Bromo">
Bromo.
Il bromo è l'elemento chimico di numero atomico 35.
Il suo simbolo è Br.
Il suo nome deriva dal greco bromos, che significa "puzza".
Fa parte del gruppo chimico degli alogeni.
Caratteristiche.
Il bromo è l'unico elemento non metallico liquido a temperatura ambiente.
Si presenta come un liquido pesante, scorrevole, di colore rosso-bruno (simile a quello del diossido di azoto) facile all'evaporazione e contraddistinto da un odore intenso e sgradevole.
In quanto alogeno, la sua reattività chimica è analoga a quella del cloro o dello iodio e intermedia - in termini di attività - a questi due elementi.
Si scioglie molto bene in acqua e nei solventi organici, cui conferisce un tipico colore arancione.
Reagisce con molti elementi ed ha un forte effetto candeggiante.
Il bromo è un elemento molto reattivo ed ha un comportamento fortemente ossidante in presenza di acqua, con la quale disproporziona trasformandosi in ione ipobromito ed ione bromuro.
Reagisce facilmente con numerosi composti organici - ammine, fenoli, alcheni, idrocarburi alifatici ed aromatici, chetoni ecc. - per addizione o per sostituzione.
Verso i metalli è molto più reattivo se in presenza di acqua, tuttavia il bromo anidro reagisce energicamente con l'alluminio, col mercurio, col titanio e con tutti i metalli alcalini ed alcalino-terrosi.
Applicazioni.
Il bromo si usa per fabbricare una grande varietà di composti utilizzati nell'industria e nell'agricoltura.
Tradizionalmente il principale uso del bromo è nella produzione dell'1,2-Dibromoetano utilizzato come antidetonante per la benzina super, ora non più utilizzata per ragioni di inquinamento.
Il bromo è utilizzato anche per produrre fumogeni, sostanze ignifughe, composti per la depurazione delle acque, coloranti, medicinali, disinfettanti, bromuri inorganici per pellicole fotografiche (bromuro d'argento).
Il bromo è utilizzato per produrre olio vegetale brominato, un emulsionante in varie bevande al sapore di limone.
Storia.
Il bromo (dal greco bromos, cattivo odore) è stato scoperto da Antoine Balard nelle paludi salmastre di Montpellier nel 1826 ma non è stato prodotto in quantità fino al 1860.
Disponibilità.
Il bromo si trova in natura sotto forma di bromuro in modo molto diffuso nelle rocce superficiali.
A causa del dilavamento i sali di bromo si sono accumulati nell'acqua dei mari (85 ppm) e potrebbero essere estratti a costi accettabili dalle saline e dal Mar Morto (fino a 5.000 ppm).
Nel 2001 sono state prodotte circa 500.000 tonnellate di bromo (per un valore di 350 milioni di $): i maggiori produttori sono stati Stati Uniti e Israele.
Precauzioni.
Il bromo puro è fortemente irritante e, in forma concentrata, produce dolorose vesciche sulla pelle nuda, specialmente sulle mucose.
Anche piccole quantità di vapori di bromo (da 10 ppm in su) possono avere effetti sulla respirazione e in quantità maggiore può danneggiare seriamente l'apparato respiratorio.
Per la sua pericolosità occorre indossare occhiali di protezione ed assicurare un'adeguata ventilazione durante la manipolazione di questa sostanza.
A causa del suo alto costo, il bromo si ricicla piuttosto che gettarlo come rifiuto.
</doc> 
<doc id="725" url="http://it.wikipedia.org/wiki/Biochimica">
Biochimica.
La biochimica è lo studio della chimica della vita, un ponte fra la biologia e la chimica che studia le reazioni chimiche complesse che danno origine alla vita: oggetto di studio sono la struttura e le trasformazioni dei componenti delle cellule, come proteine, carboidrati, lipidi, acidi nucleici e altre biomolecole.
Sebbene vi sia un grande numero di diverse biomolecole, sono tutte essenzialmente composte dagli stessi costituenti di base (genericamente chiamati monomeri), posizionate in ordini diversi.
Ogni classe di biomolecole ha un set di differenti subunità.
Recentemente, la biochimica si è concentrata specificatamente sulle reazioni di catalisi di enzimi e sulle proprietà delle proteine.
La biochimica del metabolismo cellulare e del sistema endocrino è già stata ampiamente descritta.
Altre aree della biochimica includono lo studio del codice genetico (DNA, RNA), la sintesi proteica, il meccanismo di trasporto della membrana cellulare e la trasduzione dei segnali.
Sviluppo della biochimica.
Originariamente si credeva che la vita non fosse soggetta alle normali leggi della chimica, contrariamente agli oggetti inanimati.
Si pensava che soltanto gli esseri viventi potessero produrre le molecole della vita (da altre biomolecole preesistenti).
Poi, nel 1828, Friedrick Wöhler pubblicò una ricerca sulla sintesi dell'urea, provando che i composti organici possono essere creati artificialmente.
L'alba della biochimica può essere stata la scoperta del primo enzima, la diastasi, nel 1833, da parte di Anselme Payen.
Nonostante il termine "biochimica" sembra essere stato usato per la prima volta nel 1881, è generalmente accettato che questa parola venne coniata formalmente nel 1903 da Carl Neuber, un chimico tedesco.
Da allora la biochimica ha fatto grandi passi in avanti, specialmente a partire dalla metà del XX secolo, con lo sviluppo di tecniche come la cromatografia, la diffrattometria a raggi X, la spettroscopia NMR e simulazioni delle dinamiche molecolari.
Queste tecniche permisero la scoperta e l'analisi dettagliata di numerose molecole e delle sequenze metaboliche delle cellule, come la glicolisi ed il Ciclo di Krebs (o ciclo dell'acido citrico).
Al giorno d'oggi le scoperte della biochimica vengono impiegate in molte aree, dalla genetica alla biologia molecolare, dall'agricoltura alla medicina.
I carboidrati.
La funzione dei carboidrati è strutturale e di riserva energetica.
Gli zuccheri sono carboidrati, anche se ci sono carboidrati che non sono zuccheri.
Sulla Terra esistono molti più carboidrati di qualsiasi altro tipo di biomolecola.
Il più semplice tipo di carboidrato è un monosaccaride, che tra le altre proprietà contiene carbonio, idrogeno e ossigeno nella proporzione 1:2:1 (formula generale CnH2nOn, dove n vale almeno 3).
Il glucosio, uno dei più importanti carboidrati, è un esempio di monosaccaride.
Così come il fruttosio, lo zucchero che dà alla frutta il suo caratteristico sapore dolce.
Due monosaccaridi possono essere uniti assieme usando la sintesi per disidratazione, nella quale un atomo di idrogeno viene rimosso dalla fine di una molecola ed un gruppo ossidrile (—OH) viene rimosso dall'altra.
Il gruppo H-OH o H2O viene poi rilasciato come una molecola di acqua, da cui il nome disidratazione.
La nuova molecola, consistente in due monosaccaridi, viene chiamata disaccaride ed è tenuta insieme da un legame glicosidico oppure da altri tipi di legame.
Può anche verificarsi la reazione opposta, chiamata idrolisi, usando una molecola di acqua per scindere il disaccaride mediante rottura del legame glicosidico.
Il disaccaride più conosciuto è il saccarosio (il comune zucchero da tavola o zucchero di canna), che è composto da una molecola di glucosio ed una di fruttosio legate assieme.
Un altro importante disaccaride è il lattosio, che consiste in una molecola di glucosio ed una di galattosio.
In età avanzata la produzione di lattasi (l'enzima che idrolizza il lattosio in glucosio e galattosio) tipicamente decresce, determinando una deficienza alla lattasi, chiamata anche "intolleranza al lattosio".
Quando più di due (solitamente da tre a dieci) monosaccaridi sono legati assieme, viene a formarsi un oligosaccaride (dal greco, la radice oligo- significa "poco").
Queste molecole di solito vengono usate come marcatori e segnali, ma possono avere anche altri tipi di funzioni.
Più monosaccaridi legati assieme formato un polisaccaride.
I monosaccaridi possono essere legati in una lunga catena lineare oppure in una catena ramificata.
I tre più comuni polisaccaridi sono la cellulosa, l' amido ed il glicogeno, formati dalla ripetizione di monomeri di glucosio.
La cellulosa è prodotta dai vegetali ed è un importante componente strutturale delle loro cellule.
Gli esseri umani non possono produrre cellulosa, né digerirla poiché sono privi dell'enzima β-glicosidasi adibito proprio alla scissone di questa.
L'amido è un polisaccaride di deposito del glucosio.
Il glicogeno, invece, è un carboidrato animale; viene usato dall'uomo come deposito di energia.
Il glucosio è la più importante fonte di energia per la maggior parte delle forme di vita ed un gran numero di vie cataboliche convergono su di esso.
Ad esempio, i polisaccaridi vengono spezzati nei loro monomeri (la glicogeno fosforilasi rimuove i residui di glucosio dal glicogeno).
I disaccaridi come il lattosio o il saccarosio vengono scissi nei due monosaccaridi che li compongono.
Il glucosio è metabolizzato da un importantissimo processo, ampiamente conservato nelle specie viventi, composto di dieci tappe e chiamato glicolisi, il cui risultato finale è la rottura di una molecola di glucosio in due molecole di piruvato; questo produce anche due molecole di adenosintrifosfato (ATP), l'energia utilizzata dalle cellule, assieme a due equivalenti ridotti convertendo il NAD in NADH.
Questo processo non richiede ossigeno; quando l'ossigeno non è disponibile (o le cellule non possono utilizzarlo), il NAD viene ripristinato convertendo il piruvato in lattato (accade ad esempio nel'uomo), oppure in etanolo (nel lievito).
Altri monosaccaridi come il galattosio ed il fruttosio possono essere convertiti nei composti intermedi della glicolisi.
Nelle cellule aerobiche con sufficiente ossigeno, come la maggior parte delle cellule umane, il piruvato può essere metabolizzato ulteriormente.
Esso viene convertito irreversibilmente in acetil-CoA, dando come prodotto di scarto un atomo di carbonio sotto forma di biossido di carbonio, generando un ulteriore equivalente riducente di NADH.
Le due molecole di acetil-CoA (da una molecola di glucosio) entrano poi nel ciclo di Krebs, producendo altre due molecole di ATP, sei di NADH e due molecole legate di FADH2, e rilasciando il carbonio restante come biossido di carbonio.
Le molecole ridotte di NADH e FADH2 entrano poi nel sistema di trasporto elettronico, nel quale gli elettroni vengono trasferiti ad una molecola di ossigeno, producendo acqua, e gli originari NAD+ e FAD vengono rigenerati.
Per questo motivo gli esseri umani inspirano ossigeno ed espirano biossido di carbonio.
L'energia di trasferimento degli elettroni dagli stati di alta energia di NADH e FADH2 viene utilizzata per generare altre 28 molecole di ATP (soltanto due erano state prodotte nella glicolisi), per un totale di 32 molecole di ATP.
È chiaro che usare ossigeno per ossidare completamente il glucosio, fornisce all'organismo una grande energia, ed è per questo che le forme di vita complesse comparvero sulla Terra soltanto quando nell'atmosfera si accumularono forti quantità di ossigeno.
Nei vertebrati, durante la contrazione vigorosa (nel sollevamento pesi o nello sprint, ad esempio) i muscoli scheletrici non ricevono abbastanza ossigeno per sviluppare l'energia richiesta, e così viene impiegato il metabolismo anaerobico, convertendo il glucosio in lattato (acido lattico).
Il fegato può rigenerare il glucosio mediante la gluconeogenesi.
Questo processo non è esattamente l'opposto della glicolisi e richiede una quantità tripla di energia guadagnata con la glicolisi (vengono utilizzate sei molecole di ATP, mentre nella glicolisi ne vengono prodotte due).
Il glicogeno (così come l'amido nelle piante) può essere considerato una riserva di glucosio per le necessità dell'organismo.
Il glicogeno conservato nel fegato, infatti, viene utilizzato per riportare alla normalità i livelli ematici di glucosio durante il digiuno.
Il glicogeno presente nei muscoli, invece, viene usato esclusivamente per i muscoli stessi, nel corso di impegnativi sforzi contrattili.
Le proteine.
Allo stesso modo dei carboidrati, alcune proteine hanno una funzione strutturale.
Ad esempio i movimenti delle proteine actina e miosina sono responsabili della contrazione dei muscoli scheletrici.
Una proprietà che molte proteine possiedono è quella di legarsi a particolari molecole o classi di molecole; possono essere estremamente selettive in ciò che legano.
Gli anticorpi sono un esempio di proteine che si attaccano ad un tipo specifico di molecole.
Infatti l'ELISA (acronimo dell'espressione inglese Enzyme-Linked ImmunoSorbent Assay), che fa uso di anticorpi, è attualmente uno dei più sensibili test che la medicina moderna usa per identificare varie biomolecole.
Probabilmente le più importanti proteine sono gli enzimi.
Queste sorprendenti molecole riconoscono specifiche molecole reagenti chiamate substrati e sono in grado di catalizzare le reazioni in cui essi sono coinvolti.
Abbassando l'energia di attivazione, un enzima riesce a velocizzare una reazione di un tasso di circa 1011 e oltre: una reazione che in condizioni normali impiegherebbe 3000 anni per completarsi spontaneamente, in presenza di enzimi può impiegare meno di un secondo.
L'enzima non viene utilizzato nel processo ed è libero di catalizzare la stessa reazione con un nuovo set di substrati.
Usando vari agenti modificatori, l'attività dell'enzima può essere regolata, permettendo il controllo della biochimica cellulare nel suo insieme.
Composizione.
Essenzialmente le proteine sono catene di amminoacidi.
Un amminoacido è costituito da un atomo di carbonio legato a quattro gruppi: Esistono venti amminoacidi standard.
Alcuni di questi hanno funzioni così come sono oppure in una forma modificata.
Il glutammato, ad esempio, è un importante neurotrasmettitore.
Gli amminoacidi possono essere legati assieme tramite un legame peptidico.
In questa sintesi per disidratazione viene rimossa una molecola di acqua ed il legame peptidico lega l'azoto del gruppo amminico di un amminoacido con il carbonio del gruppo carbossilico dell'amminoacido contiguo.
La molecola risultante viene chiamata dipeptide, mentre le corte catene di amminoacidi (di solito meno di 30) prendono il nome di peptidi o polipeptidi e le catene più lunghe sono le proteine.
Ad esempio l'albumina, presente nel siero, contiene 585 residui amminoacidici.
Struttura.
La struttura delle proteine è tradizionalmente descritta come una gerarchia a quattro livelli.
Metabolismo delle proteine.
Le proteine ingerite vengono di solito scisse in singoli amminoacidi o in dipeptidi nell'intestino tenue e in seguito assorbiti.
Possono poi essere ancora legati assieme a formare nuove proteine.
I prodotti intermedi della glicolisi, del ciclo di Krebs e della via dei pentoso fosfati possono essere utilizzati per produrre tutti i 20 amminoacidi, e molti batteri e piante posseggono tutti gli enzimi necessari a sintetizzarli.
L'uomo ed altri mammiferi invece non possono sintetizzarne la metà: isoleucina, leucina, lisina, metionina, fenilalanina, treonina, triptofano e valina, ovvero gli amminoacidi essenziali che devono essere assunti con la dieta.
I mammiferi posseggono invece gli enzimi necessari alla sintesi di alanina, asparagina, aspartato, cisteina, glutammato (o acido glutammico), glutammina, glicina, prolina, serina e tirosina.
Possono produrre anche arginina ed istidina, ma non in quantità sufficienti per i giovani animali in crescita, quindi anche questi ultimi due amminoacidi vengono di solito considerati essenziali.
Se da un amminoacido viene rimosso un gruppo amminico, questo lascia dietro di sé uno scheletro di carbonio chiamato α-chetoacido.
Gli enzimi transaminasi possono facilmente trasferire un gruppo amminico da un amminoacido (trasformando quest'ultimo in α-chetoacido) ad un altro α-chetoacido, trasformandolo in amminoacido.
Questo processo è molto importante nella biosintesi degli amminoacidi, come per molte altre trasformazioni biochimiche.
Gli amminoacidi possono essere anche utilizzati per produrre energia.
Tale processo porta l'amminoacido ad essere scisso in una molecola di ammoniaca ed in uno scheletro carbonioso.
L'ammoniaca (NH3, esistente in forma di ione ammonio NH4+ nel sangue), ad alte concentrazioni è tossica.
Per questo in tutti gli animali si è sviluppato il metodo più adatto alla sua escrezione.
Gli organismi unicellulari rilasciano semplicemente l'ammoniaca nell'ambiente.
Similmente, i pesci della classe Osteichthyes, o pesci ossei, possono rilasciarla nell'acqua dove è facilmente diluita.
In generale i mammiferi convertono l'ammoniaca in urea tramite il ciclo dell'urea, prima della sua espulsione.
I lipidi.
Il termine lipide comprende un gran numero di molecole ed in senso esteso comprende tutti i composti di origine biologica insolubili in acqua o apolari, incluse le cere, gli acidi grassi, i fosfolipidi derivati degli acidi grassi, gli sfingolipidi, i glicolipidi ed i terpenoidi, come retinoidi e steroidi.
Alcuni lipidi sono molecole lineari alifatiche, mentre altri hanno una struttura ad anello.
Possono essere flessibili oppure rigidi.
La maggior parte dei lipidi ha una zona a carattere polare, pur essendo in gran parte apolare.
Generalmente il corpo è apolare o idrofobico, cioè non interagisce bene con solventi polari come l'acqua.
La testa è invece polare, o idrofilica e tende ad associarsi ai solventi polari.
Nel caso del colesterolo la parte polare è il gruppo —OH (idrossile o alcol); nel caso dei fosfolipidi i gruppi polari sono più ingombranti e più polari.
Gli acidi nucleici.
Un acido nucleico è una molecola complessa ad alto peso molecolare, composta da catene di nucleotidi, che trasmettono le informazioni genetiche.
I più noti acidi nucleici sono il DNA e l'RNA, presenti in tutte le cellule viventi e nei virus.
Gli acidi nucleici, chiamati in questo modo per via della loro presenza nel nucleo delle cellule, sono anche detti biopolimeri.
I monomeri di cui sono formati sono chiamati nucleotidi, ognuno dei quali ha tre componenti: Gli acidi nucleici differiscono tra loro per lo zucchero contenuto nelle loro catene.
Il DNA (o acido desossiribonucleico), ad esempio, contiene desossiribosio.
Anche le basi azotate differiscono nei due tipi di acidi nucleici (DNA ed RNA): adenina, citosina e guanina sono presenti in entrambi, mentre la timina presente nel DNA è sostituita nell'RNA dall'uracile.
Relazioni con altre scienze biologiche a scala molecolare.
I ricercatori in biochimica utilizzano tecniche di ricerca originali, ma combinano sempre più queste nuove tecniche con altre prese in prestito dalla genetica, dalla biologia molecolare e dalla biofisica.
Non è mai esistita una precisa linea di demarcazione tra queste discipline in termini di tecniche e contenuti, ma i membri di ognuna di esse sono stati in passato molto "territoriali".
Al giorno d'oggi i termini biologia molecolare e biochimica sono praticamente intercambiabili.
L'immagine seguente è uno schema che illustra le possibili relazioni tra queste discipline.
Metodologie biochimiche.
Nell'ultimo ventennio ha assunto sempre maggiore importanza l'analisi chimico-fisica delle biomolecole, con particolare accento alla loro struttura al fine di correlare quest'ultima alla funzione delle molecole stesse.
In particolare, tre tecniche sono utilizzate con questi fini: È sempre crescente, inoltre, l'interesse verso studi computazionali/statistici di biomolecole attraverso tre importanti metodologie computazionali:
</doc> 
<doc id="726" url="http://it.wikipedia.org/wiki/Bismuto">
Bismuto.
Il bismuto è l'elemento chimico di numero atomico 83.
Il suo simbolo è Bi.
È un metallo pesante e fragile, di aspetto bianco-roseo il cui comportamento chimico è simile a quello dell'arsenico e dell'antimonio.
È il più diamagnetico dei metalli e, con l'eccezione del mercurio, quello con la minore conducibilità termica.
Composti del bismuto esenti da piombo sono usate nell'industria cosmetica ed in applicazioni mediche.
Caratteristiche.
È un metallo fragile dal colore bianco con sfumature rosa e iridescenti.
È il più pesante dei cosiddetti "metalli pesanti" ed è l'unico tra essi a non essere tossico.
È il metallo che possiede la resistività più elevata.
Per riscaldamento in aria può infiammarsi e bruciare con fiamma blu, producendo fumi gialli di ossido di bismuto.
La stabilità del bismuto, prevista teoricamente, ha avuto una conferma sperimentale solo nel 2003, quando i ricercatori dellInstitut d'Astrophysique Spatiale di Orsay, in Francia, hanno osservato il decadimento alfa dell'isotopo 209Bi, che ha una un'emivita calcolata superiore a anni, un tempo che è oltre un milione di volte l'età dell'Universo secondo le stime attuali.
Perciò il bismuto può essere considerato de facto instabile per qualsiasi applicazione pratica e non può pertanto essere trattato come ogni altro materiale non radioattivo.
Benché a livelli praticamente nulli, inferiori a quelli dovuti al carbonio-14 normalmente contenuto nel corpo umano, la radioattività del bismuto è di interesse accademico perché prevista teoricamente prima dell'osservazione sperimentale in laboratorio.
Il bismuto in forma altamente pura può formare cristalli iridescenti, generalmente venduti come oggetto di collezionismo.
Applicazioni.
Usato principalmente nel campo farmaceutico e per preparare leghe a basso punto di fusione come quelle per i fusibili.
L'ossicloruro di bismuto è molto usato nell'industria cosmetica, mentre il subnitrato di bismuto e il subcarbonato di bismuto trovano uso in medicina.
Il subsalicilato di bismuto è usato come farmaco anti-diarroico.
Tra gli altri usi si annoverano: Dai primi anni '90 il bismuto è oggetto di studio come sostitutivo non tossico del piombo in diversi materiali (ceramiche, smalti) specialmente destinati al contatto coi cibi.
Recenti ricerche (2007) hanno utilizzato il bismuto per realizzare dei superconduttori ad alta temperatura (90 Kelvin).
Questi superconduttori mostrano proprietà molto interessanti e potrebbero essere utilizzati nelle future macchine per l'imaging a risonanza magnetica.
Storia.
Non è possibile stabilire con certezza se la scoperta del bismuto sia stata opera di un alchimista o di una persona che lavorava con i minerali di bismuto.
Sembra che attorno alla metà del XV secolo venisse utilizzata una nuova lega per produrre i caratteri di stampa nella cui formula segreta il bismuto svolgesse un ruolo fondamentale.
Anche l'origine del nome non è molto chiara: deriva da una parola tedesca Wismut dal significato incerto (forse metallo bianco o forse un nome derivato dal toponimo di una miniera).
Anche su chi ne ha latinizzato il nome agli inizi del XVI secolo in bisemutum c'è incertezza: alcuni indicano G. Bauer (chiamato anche Agricola) mentre altri parlano di Paracelso.
Data la sua somiglianza con lo stagno e il piombo, il bismuto fu nell'antichità confuso con questi.
Fu Claude Geoffroy Junine nel 1753 a dimostrare che si trattava di un elemento a sé.
Disponibilità.
I più importanti minerali del bismuto sono la bismutinite e la bismite.
Canada, Bolivia, Giappone, Messico e Perù sono i principali produttori.
Il bismuto prodotto negli Stati Uniti è principalmente un sottoprodotto della lavorazione dei minerali di rame, oro, argento, stagno e specialmente del piombo.
</doc> 
<doc id="728" url="http://it.wikipedia.org/wiki/Bibbia">
Bibbia.
La Bibbia (dal greco βιβλία = biblìa, plurale di biblìon, significante libri) è il libro sacro della religione ebraica e di quella cristiana.
È detta anche Sacre Scritture o Parola di Dio, per sottolineare l'ispirazione divina sotto la quale si ritiene sia stata scritta.
È formata da libri differenti per origine, genere e composizione, scritti in un lasso di tempo abbastanza ampio, preceduti da una tradizione orale più o meno lunga.
Considerando anche il processo di codificazione del canone biblico, complessivamente i testi biblici sono stati composti in più di un millennio.
Rispetto alla Tanakh (Bibbia ebraica), il cristianesimo ha aggiunto numerosi libri: in tal modo le Scritture vengono suddivise in Antico Testamento (o vecchia alleanza), i cui testi sono stati scritti prima del ministero di Gesù Cristo, e Nuovo Testamento (o nuova alleanza), che descrive la "buona novella" dell'avvento del Messia.
Bibbia ebraica e samaritana.
Il termine "Bibbia ebraica" è solitamente usato per indicare i testi sacri della religione ebraica.
Tale uso è però improprio: l'etimologia di Bibbia è greca (significa semplicemente, come si è visto, libri), e il termine non è consueto presso i seguaci del monoteismo giudaico.
Il termine usato è Tanakh, acronimo privo di significato nella lingua ebraica e formato dalle iniziali delle parti nelle quali vengono raggruppati i 36 libri: Tutti i libri della Bibbia ebraica sono stati scritti principalmente in ebraico con alcune piccole parti in aramaico.
Nell'ambito dell'ebraismo antico alcune correnti, in particolare i sadducei, consideravano come sacra la sola Torah, e dall'antichità i samaritani hanno mantenuto una posizione simile, considerando canonici solo il Pentateuco e il libro di Giosuè.
Le antiche comunità ebraiche di lingua greca, oggi estinte, seguivano invece un canone più ampio dell'attuale canone ebraico, il cosiddetto canone alessandrino, derivato dalla versione dei Settanta della Bibbia.
Nel I secolo d.
C. per l'ebraismo venne considerato come definitivo il canone palestinese, più ristretto di quello alessandrino.
Bibbia cristiana.
La Bibbia cristiana comprende l'Antico Testamento ed il Nuovo Testamento, specifico cristiano, cioè la parte relativa a Gesù Cristo e alla nascente Chiesa apostolica.
La maggior parte delle chiese protestanti, seppure con differenze a seconda dei periodi, segue per l'Antico Testamento il canone ebraico.
La Chiesa cattolica e quelle ortodosse seguono invece il canone alessandrino (con qualche differenza), che comprende libri sia in ebraico che in greco.
I libri che non appartengono al canone della Bibbia ebraica sono detti deuterocanonici dai cattolici e apocrifi dai protestanti, i quali il più delle volte li inserivano come appendice a parte fra i due testamenti.
Anche per il Nuovo Testamento, scritto in greco (anche se forse l'evangelista Matteo compose il suo libro in ebraico o aramaico), in età antica vi erano state differenze fra le varie chiese sul numero dei libri da recepire come ispirati.
In particolare erano sorti dubbi sulle epistole non attribuite a Paolo di Tarso e sull'Apocalisse.
I libri controversi del Nuovo Testamento furono detti nell'antichità antilegomena.
Antico Testamento.
Una suddivisione tradizionale cristiana in base al contenuto può essere quella in cinque parti, cioè il Pentateuco, i Libri Profetici (anteriori = Libri Storici e posteriori = profetici propriamente detti), Scritti (tra i quali i Libri Sapienziali), Deuterocanonici.
Il numero, l'ordine e il titolo dei vari libri varia a seconda dei diversi canoni (vedi Elenco).
Di seguito sono riassuntivamente elencate le caratteristiche principali dei vari libri dell'Antico Testamento.
Nuovo Testamento.
Il Nuovo Testamento, facente parte della sola Bibbia cristiana, redatto originariamente in greco con numerosi semitismi, è composto dai quattro Vangeli, dalle lettere dell'apostolo Paolo, dalle Lettere cattoliche, dagli Atti degli Apostoli e dall'Apocalisse, per un totale di ventisette scritti (tra parentesi l'abbreviazione usata nelle citazioni bibliche).
Tra le diverse confessioni cristiane (cattolica, ortodossa, protestante) c'è un sostanziale accordo sul numero e l'ordine dei libri, con la sola differenza che nell'ordine luterano gli ultimi libri sono i deuterocanonici neotestamentari, cioè Ebrei, Giacomo, Giuda e Apocalisse, separando Ebrei dal corpus paolino e Giacomo e Giuda dalle lettere cattoliche.
Generi letterari.
La Bibbia contiene generi letterari diversi fra loro.
Non è casuale che la parola di origine (biblia) sia un plurale per indicare questa varietà di generi letterari.
In precedenza la trasmissione degli avvenimenti era orale e rischiava di disperdersi.
In particolare si intrecciano insieme due tradizioni orali, quelle del Nord e del Sud della Palestina; non è trascurabile neanche l'influenza delle culture orientali con cui vennero a contatto i primi scrittori in terra babilonese.
I generi letterali presenti all'interno dei libri biblici possono essere ricondotti, con larghe approssimazioni, ai seguenti: Messaggio teologico.
Risulta impossibile una delineazione univoca del messaggio teologico dei libri biblici.
Da essi, infatti, hanno avuto origine un numero elevato di confessioni religiose e di eresie, ognuna delle quali fornisce una propria lettura e interpretazione del testo biblico.
Cercando alcuni fondamentali concetti teologici comuni alle varie confessioni, si possono delineare tali nuclei attualmente largamente condivisi: Nel Nuovo Testamento, accettato dai cristiani ma non dagli ebrei, sono contenuti altri concetti: Lettura e interpretazione.
La comprensione del significato della Bibbia, il modo in cui viene letta e la sua interpretazione, disciplina detta anche ermeneutica della Bibbia, è un fatto teologico, dipendente cioè dalle varie comunità religiose.
Differisce dall'esegesi in quanto questa consiste nell'estrarre il senso di una parte del testo, con l'aiuto di discipline come la filologia e la storia, mentre l'ermeneutica cerca di rendere il senso più ampio che l'autore del testo ha voluto dare anche in relazione al suo pubblico.
Ad esempio nel Nuovo Testamento, e in particolare in Paolo di Tarso, si trova una nuova ermeneutica delle scritture sacre ebraiche.
Perciò la prima grande differenza nell'ermeneutica della Bibbia è quella fra ebrei e cristiani: sebbene ci sia una parziale affinità fra le due religioni (e certe forme di dialogo), dal momento che condividono una parte del canone delle scritture, esse hanno sviluppato diverse tradizioni di fede e quindi diversi metodi interpretativi ed ermeneutici.
Fonti del testo ebraico.
Circa le fonti dell'Antico Testamento ebraico, i testimoni più antichi sono i Rotoli del Mar Morto, ritrovati nel 1947, che contengono frammenti più o meno ampi di tutti i testi della Bibbia ebraica.
Nel complesso risalgono a un ampio periodo che va dal 250 a.C. circa al 68 d.C.
I testimoni più autorevoli prodotti dai masoreti e che sono risultati sostanzialmente concordi coi Rotoli del Mar Morto sono: Il testo critico (cioè che tiene conto delle varianti dei principali testimoni) usato attualmente come modello per il testo ebraico è quello della Biblia Hebraica Stuttgartensia (BHS), basato su L, realizzato da Karl Ellinger e W. Rudoph nel 1966 (1977, 1983, 1990) della Deutsche Bibelgesellschaft di Stoccarda (Stuttgart, donde il nome).
Fonti del testo greco.
Circa le fonti del Nuovo Testamento e dell'Antico Testamento greco, i testimoni più antichi sono alcuni papiri risalenti al II sec.
d.C. Si sono poi conservati complessivamente oltre cinquemila manoscritti.
Di questi i più autorevoli sono: Il testo critico (cioè che tiene conto delle varianti dei principali testimoni) usato attualmente come modello per il testo dell'Antico Testamento in greco, includente i libri deuterocanonici è l'edizione realizzata nel 1935 dal filologo tedesco Alfred Rahlfs (vedi Bibbia Rahlfs).
Il testo critico usato attualmente come modello per il testo greco del Nuovo Testamento è quello del The Greek New Testament (GNT), basato su B, curato da K. Aland, M. Black, B.
M. Metzger, A. Wikgren, Carlo Maria Martini, B. Aland.
United Bible Societies.
Edizioni: 1966, 1968, 1975, 1983 e 1993.
Versioni della Bibbia.
Tra le migliaia di traduzioni del testo biblico in tutte le lingue del mondo sono particolarmente degne di nota:
</doc> 
<doc id="730" url="http://it.wikipedia.org/wiki/Barry_Cunliffe">
Barry Cunliffe.
È stato professore di archeologia europea all'Università di Oxford dal 1972.
Nel 1963 divenne un conferenziere presso l'Università di Bristol.
Affascianto dai resti romani nei pressi di Bath si lanciò in un programma di scavi e pubblicazioni.
La sua energia e la sua intelligenza lo fecero distinguere e nel 1966 divenne un inusuale e giovane professore di archeologia all'Università di Southampton.
Li venne coinvolto negli scavi (1961-8) del palazzo romano a Fishbourne.
Si allontanò dal periodo romano per dedicarsi all'Età del Ferro: iniziò una lunga serie di scavi (1969-1988) a Danebury nello Hampshire.
Continuò il suo lavoro a Danebury anche dopo esser trasferito a Oxford nel 1972 e attualmente e coinvolto nel Danebury Environs Project.
Il suo interesse per l'Età del Ferro ha portato ad numerose pubblicazioni ed è diventato un'autorità riconosciuta sui Celti.
È stato a capo del museo di Londra.
Attualmente insegna Archeologia presso la School of Archaeology dell'Università di Oxford.
</doc> 
<doc id="731" url="http://it.wikipedia.org/wiki/Bastia_Umbra">
Bastia Umbra.
Bastia Umbra è un comune di 20.760 abitanti della provincia di Perugia, situato nella piana tra Perugia e Assisi, lungo il fiume Chiascio.
Bastia Umbra è una cittadina di origini antiche, ma di aspetto moderno: la realtà odierna è quella di un centro attivo e vivace che si traduce in una situazione commerciale, artigianale e industriale in continuo sviluppo.
Idrografia.
Nel territorio di Bastia scorrono tre corsi d'acqua, di cui uno è un fosso che sfocia nel Chiascio, uno dei fiumi del comune.
Oltre al Chiascio scorre il Tescio, un torrente che confluisce Chiascio che d'estate è quasi completamente secco.
Storia.
Delle origini di Bastia Umbra non si hanno notizie precise, anche se i resti di edifici di culto romano ritrovati nella zona fanno supporre che i primi insediamenti risalgano a quell'epoca.
Tuttavia, notizie certe si hanno solo nell'XI secolo, quando il luogo era chiamato Insula Romana e i suoi abitanti isolani.
Si pensa che la ragione di quel nome fosse dovuta alle numerose inondazioni del fiume Chiascio e alle paludi, risultato del prosciugamento dell'antico lago Plestino, che avrebbe conferito alla piccola altura l'aspetto di un'isola.
La storia della città in epoca medievale, rimase legata per molti anni alle continue lotte tra Assisi e Perugia.
In un primo tempo, il borgo parteggiò per Assisi e nel 1319 rallentò la marcia delle truppe perugine, resistendo ai loro assalti per sette mesi.
Quando alla fine si arrese, fu devastata e le sue fortificazioni furono distrutte.
Ma presto furono ricostruite e il nome di Bastia le fu dato proprio grazie alle sue imponenti opere militari, alle mura e al castello dotato di 17 torrioni.
La rocca comunicava attraverso un camminamento sotterraneo con la torre, situata presso la porta e dotata di ponte levatoio.
Queste robuste opere di difesa si dimostrarono valide nelle ripetute lotte tra le due città, da cui Bastia era contesa a causa della sua posizione di crocevia nella piana di Assisi.
Dal 1300 al 1594 fece parte dei possedimenti perugini.
Nel 1546 papa Paolo III fece costruire un ponte sul Chiascio.
Il ponte, terminato nel 1581, facilitò le comunicazioni e, dato che costituiva un passagio obbligato, favorì il sorgere di attività commerciali a Bastia.
Sotto lo Stato Pontificio, il cui avvento si ebbe nel 1594, Bastia godette di un periodo di tranquillità.
Con l'annessione al Regno d'Italia al nome di Bastia fu aggiunto quello di Umbra, per distinguerla da altri centri aventi lo stesso nome.
I documenti attestano che, nel 1503, san Pier Damiani, parlando di questa fertile terra e degli agricoltori che la popolavano, affermava che aveva ampie zone di foresta dove si trovavano lupi, cinghiali e maiali.
Questi ultimi, già allora numerosi, costituirono sempre una valida risorsa della zona, ancora oggi molto importante.
Nel 1212 sorella Chiara trovò rifugio nel monastero benedettino di San Paolo per sfuggire alle ire dei parenti dopo la sua scelta di seguire l'esempio di san Francesco.
Nel 1631, sul decreto di Gregorio XV, fu stabilito che ogni martedì si tenesse una fiera, dando origine a una tradizione che dura ancora oggi con le fiere di bestiame e altri prodotti.
Il Palio de San Michele.
In occasione dei festeggiamenti in onore del patrono della città, dal 20 al 28 settembre ha luogo il "Palio de San Michele" tra i quattro rioni della città, che convergono esattamente nella piazza cittadina: il rione "Portella", rappresentato con il colore blu, il rione "San Rocco", con il colore verde, il rione "Moncioveta", con il colore rosso ed il rione "Sant' Angelo, con il colore giallo.
In ogni rione viene montato un grande gazzebo, che costituisce la "taverna", il centro della vita rionale, dove si gustano specialità gastronomiche, si vendono gadgets e capi d' abbigliamento del rione e si festeggia l' eventuale vittoria del palio.
Il Palio è l'ambito riconoscimento (di fatto è uno stendardo di tela, dipinta ogni anno da un diverso artista, sempre nel tema dei quattro rioni) che spetta al rione che consegue il migliore risultato al termine di tre prove: Le Sfilate (spettacoli di piazza, giudicati da una giuria esterna, dal 21 al 24 settembre), i Giochi (26 settembre) e la Lizza (corsa a staffetta il 28 settembre).
Tutte le competizioni si svolgono nella piazza centrale.
La manifestazione, nata nel 1963, ha ormai raggiunto un altissimo livello di spettacolarità grazie alla notevole creatività e allo spirito d'iniziativa dei gruppi che, nei rioni, lavorano per raggiungere la conquista del palio.
Frazioni.
Bastiola, Cipresso, Costano, Ospedalicchio, San Lorenzo.
Sport.
Il 25 aprile viene organizzata una gara di podismo chiamata "cross country", rivolta a tutti i ragazzi fino ai 18 anni.
A dicembre viene organizzata l'"invernalissima", gara podistica aperta a tutti, di 21 km.
Squadre locali.
La squadra di calcio di Bastia milita in eccellenza (2008).
La Sir Volley Bastia, invece è la squadra di pallavolo maschile, che milita in serie B1 (2008), mentre la squadra femminile, l'Edilizia Passeri Bastia, milita in C1.
A Bastia è praticata anche l'atletica leggera e la pallamano: la società di atletica leggera è l'Atlhon, mentre la società di pallamano è l'Asalb.
</doc> 
<doc id="732" url="http://it.wikipedia.org/wiki/Baci_rubati">
Baci rubati.
Baci rubati è il settimo lungometraggio di François Truffaut, girato a Parigi dal 5 febbraio al 28 marzo 1968 e proiettato per la prima volta in pubblico il 6 settembre 1968.
Costituisce il terzo capitolo della saga dedicata al personaggio di Antoine Doinel, interpretato da Jean-Pierre Léaud.
Trama.
Il giovane Antoine Dionel, riformato dal servizio militare per instabilità di carattere, ritorna dalla sua fidanzata, Christine Darbon (Claude Jade).
Lavora come portiere di notte in un albergo, ma viene licenziato perché aiuta involontariamente un detective a cogliere in flagrante un'adultera.
Viene assunto dallo stesso detective ed è incaricato di sorvegliare la moglie del signor Tabard della quale si innamora perdutamente.
Viene nuovamente licenziato dall'agenzia investigativa e diventa tecnico riparatore di televisori.
Un giorno, Christine, che non lo ha mai dimenticato, rompe il suo apparecchio televisivo e chiama Antoine per ripararlo.
Antoine, ormai maturo, fa l'amore con lei e le chiede di sposarlo.
I due fidanzatini siedono tranquilli su una panchina, quando un signore misterioso, che da tempo pedinava Christine, si fa avanti e rivela alla ragazza il proprio amore, assoluto e «definitivo», dicendosi certo che ella saprà abbandonare il mondo del provvisorio (quanto a dire Doinel) per unirsi a lui.
E se ne va.
</doc> 
<doc id="734" url="http://it.wikipedia.org/wiki/Borgaro_Torinese">
Borgaro Torinese.
Borgaro Torinese ([bór-ga-ro]; Borghi in piemontese) è un comune di 13.613 abitanti della provincia di Torino.
La Storia.
Alcuni ritrovamenti storici fanno ritenere che il nucleo abitativo primordiale di Borgaro si sia sviluppato in epoca romana.
Proprio alla presenza in loco di una guarnigione romana sarebbe da imputare l'origine del nome (dal latino burgarium), anche se ugualmente accreditata è la tesi della derivazione da castrum bulgari, in seguito alla venuta in Italia nel IV secolo dei Bulgari dei Re Alboino.
Ancora oggi sulle carte topografiche si possono trovare tracce dell'antica centuriazione romana, sopratutto nella zona a confine con Caselle e lungo la Provinciale che ricalca il tracciato dell’antica e importante strada romana che da Torino portava ad Eporedia (Ivrea).Lo storico Paolo Diacono fece l’ipotesi (avallata dal Bertolotti) che il nome sia dovuto ai Bulgari, venuti in Italia nel VI secolo, mentre il Casalis propone la derivazione da Burgus, “rocca fortificata a difesa di un passaggio” o, più semplicemente, da un piccolo gruppo di case cinte da mura (borghi).
Nel periodo successivo alla caduta dell'Impero Romano d'Occidente si registra l'avvicendamento di diversi popoli (Franchi, Eruli, Visigoti, Bizantini e Longobardi).
In particolare, nel 774 d.c., la venuta dei Franchi di Carlo Magno segna l'annessione di Borgaro al territorio di Caselle e di Altessano Inferiore.
Nel 1600 Borgaro era suddiviso fra tre feudatari: i Birago di Vische, gli Havard di Sènantes ed i Provana di Druent.
In seguito i Birago riuscirono gradatamente ad espandere e consolidare il loro potere sul territorio finché nel 1746 tutta Borgaro divenne feudo dei Birago che presero il titolo di Conti di Birago.
Nel XVIII secolo Re Carlo Alberto di Savoia separa nuovamente Altessano da Borgaro.
Successivamente il territorio viene incorporato nei beni del Duca di Chiablese fino alla creazione dello Stato Sabaudo.
Dalla seconda metà del XIX secolo il territorio di Borgaro non modifica più i propri confini.
Nel corso degli anni ’60 e ’70 si è registrato un forte aumento dei residenti dovuto all’espansione dell’industria automobilistica piemontese.
A partire dalla seconda metà degli anni ’80 e via via in maniera sempre più visibile nel corso del successivo decennio, Borgaro ha perso la sua connotazione di comune-dormitorio grazie a una diversa impostazione dell’edilizia residenziale, al rinnovamento dell’arredo urbano e all’insediamento di nuove fasce della popolazione.
Nell’agosto 2003 è stato riconosciuto a Borgaro il titolo di Città.
Monumenti e Opere.
Piazza della repubblica: Piazza della Repubblica, inaugurata il 22 settembre 2006, rappresenta per Borgaro un’opera di portata epocale che ridefinisce completamente l’organizzazione urbanistica, viaria e sociale del concentrico.
La superficie complessiva di oltre 7.000 mq, unitamente alla sua ubicazionecentrale, la rendono ideale polo di gravitazione per la cittadinanza, per il gioco dei bambini e per spettacoli e attività ricreative.
L’ammontare dei lavori supera i tremilioni di euro, in parte co-finanziati dall’Unione Europea nell’ambito del progetto URBAN II.Dalla piazza sarà presto accessibile un parcheggio interrato di 5.330 mq di superficie, composto da 112 box privati e 74 posti pubblici.
L’autorimessa sarà dotata di impianto di videosorveglianza e di controllo automatico degli accessi.
Sulla piazza è stata collocata una scultura in marmo di Carrara dal titolo “Rinascita”, realizzata dallo scultore Massimiliano Apicella.
La statua si pone a corredo di uno spazio urbano immaginato e realizzato per valorizzare il territorio, riqualificare la città e contribuire a innalzare la qualità di vita dei borgaresi.
Sull’area è inoltre presente una targa che riporta due articoli della Costituzione repubblicana: “Tutti i cittadini hanno pari dignità sociale e sono eguali davanti alla legge, senza distinzione di sesso, di razza, di lingua, di religione, di opinioni politiche, di condizioni personali e sociali” (art.
3) “La libertà personale è inviolabile” (art.
13) L'orologio ad acqua: Terminato nel 1999, è posto al centro di piazza Europa.
E’ formato da due prismi trasparenti, suddivisi ognuno in dodici parti, che indicano l’ora riempiendosi di acqua colorata.
Inoltre, uno zampillo d’acqua indica l’ora su di un quadrante girevole, mentre 60 getti d’acqua si attivano in sequenza al trascorrere dei minuti.
</doc> 
<doc id="736" url="http://it.wikipedia.org/wiki/Bimetallismo">
Bimetallismo.
Il bimetallismo è un sistema monetario nel quale il piede monetario può essere espresso sia sulla base di un determinata quantità di oro, che di argento: il rapporto tra le due quantità è fissata per legge.
Questo sistema monetario è molto instabile: infatti, a causa delle fluttuazioni del valore commerciale dei metalli, quello con valore superiore al valore della valuta tende ad essere utilizzato come metallo, sparendo dalla circolazione come denaro (legge di Gresham).
A causa di questa instabilità, tutti i paesi che nell'Ottocento adottarono il bimetallismo, passarono alla fine del secolo al Gold standard.
La causa scatenante di questa instabilità fu la fine della guerra franco-prussiana nel 1871: il risarcimento di guerra pagato in argento dalla Francia alla Germania portò ad un'eccedenza di questo metallo tale che la conseguente svalutazione fu irrecuperabile.
Non a caso, la Germania fu la prima ad adottare il Gold standard nel 1873 dopo l'Inghilterra, dove questo standard era già in uso dal 1861.
Quando in un sistema caratterizzato dal bimetallismo si verifica una speculazione dovuta all’alterazione del rapporto tra il valore dei due metalli, lo Stato sospende la libertà di fusione e coniazione.
Se ciò produce l’effetto di rimettere in circolazione sia le monete d’oro che quelle d’argento, può accadere che la moneta forte (valore intrinseco superiore al valore nominale) resti tale mentre quella debole registri un valore intrinseco ancora più contenuto rispetto a quello nominale.
Questo fenomeno viene denominato sistema del "Bimetallismo zoppo".
</doc> 
<doc id="739" url="http://it.wikipedia.org/wiki/Bernardo_Bertolucci">
Bernardo Bertolucci.
Le origini.
Primogenito del poeta Attilio Bertolucci (San Lazzaro, Parma, 18 novembre 1911 - Roma, 14 giugno 2000), cugino del produttore cinematografico Giovanni (Parma, 24 giugno 1940) e fratello dell'autore teatrale e regista cinematografico Giuseppe (Parma, 27 febbraio 1947).
Gli inizi con Pasolini.
Inizialmente sembra seguire la strada paterna, interessandosi di poesia e iscrivendosi alla Facoltà di Letteratura Moderna dell'Università La Sapienza di Roma, ma ben presto abbandona gli studi per il cinema facendo da assistente a Pier Paolo Pasolini, suo vicino di casa, ai primi passi come sceneggiatore nel mondo della settima arte.
Con una camera a passo ridotto Bertolucci gira due cortometraggi amatoriali nel biennio 1959-1960, La teleferica e La morte del porco Proprio grazie a Pasolini e all'interessamento del produttore Cino Del Duca, Bertolucci lavora come assistente nel primo film diretto dal letterato friulano, Accattone (1961).
Su quel set incontra l'attrice Adriana Asti, che sarà poi sua compagna per diversi anni.
L'anno seguente, con Tonino Cervi come produttore, realizza il suo primo lungometraggio, La commare secca, su soggetto e sceneggiatura di Pier Paolo Pasolini, che inizialmente avrebbe dovuto esserne anche il regista.
Una personale poetica.
Si stacca ben presto dal mondo e dalla poetica pasoliniani per inseguire un'idea personale di cinema basata sostanzialmente sull'individualità di persone che si trovano di fronte a bruschi cambiamenti del loro mondo e di quello circostante, a livello esistenziale e politico, senza che essi possano o vogliano cercare una risposta concisa.
Prima della rivoluzione.
Tale tematica sarà presente praticamente in tutte le opere di Bertolucci, a partire dal secondo film, Prima della rivoluzione (1964), dove è esemplificata molto chiaramente nella storia di un giovane della borghesia agricola medio-alta di Parma, (Francesco Barilli) il quale, incapace di reagire al suicidio del suo amico più caro e incerto su una direzione da prendere, si getta a capofitto in una relazione con una matura e piacente zia (Adriana Asti) giunta da Milano.
Entrambi, però, si rendono conto che quella storia non può durare - lei è anche in cura da uno psicologo - e alla partenza della donna, al giovane non resta che impalmare la promessa sposa imposta dalla famiglia.
Anche nei film che seguono, Bertolucci continua il suo personale discorso intorno all'ambiguità esistenziale e politica, soprattutto in Partner (1968), interpretato da Pierre Clementi, ne Il conformista (1970) con Jean-Louis Trintignant e con Strategia del ragno; opere presentate in diversi festival ma dallo scarso successo di pubblico.
Nel 1971 fu tra i firmatari del documento pubblicato sul settimanale L'espresso contro il commissario Luigi Calabresi.
Lo scandalo di Ultimo tango a Parigi.
La grande notorietà per Bertolucci arriva nel 1972, con un film "scandaloso" che ha di fatto segnato un epoca: Ultimo tango a Parigi, con Marlon Brando e Maria Schneider, Jean-Pierre Leaud e Massimo Girotti, dove il sesso è visto come unica risposta possibile, ma non definitiva, al conformismo del mondo circostante; i protagonisti di questo film, come quelli che seguiranno, sono esseri alla deriva, quasi sbandati, la cui unica via d'uscita è la trasgressione.
Il film, dopo la sua prima proiezione a New York, subì notevoli traversie censorie in Italia; ben presto sequestrata, la pellicola venne ritirata dalla Cassazione il 29 gennaio 1976, e il regista fu condannato per offesa al comune senso del pudore, colpa per la quale venne privato dei diritti civili per cinque anni, fra cui il diritto di voto.
Dopo svariati processi d'appello, la pellicola venne dissequestrata nel 1987.
Le rimaste dopo il macero vennero depositate alla Cineteca Nazionale di Roma e quelle integrali, conservate in cineteche estere, sono servite come base per editare il film in DVD.
Notorietà a livello mondiale.
Bertolucci incrementa la sua notorietà con le opere successive, da Novecento (1976), epico affresco delle lotte contadine emiliane dai primi anni del secolo alla Seconda guerra mondiale che si avvale di un prestigioso cast internazionale (da Robert De Niro a Gerard Depardieu, Donald Sutherland, Sterling Hayden, Burt Lancaster, Dominique Sanda) a La luna, ambientato a New York, in cui affronta lo scabroso tema dell'incesto, fino a La tragedia di un uomo ridicolo (1981), con Ugo Tognazzi.
Arrivano gli Oscar con L'ultimo imperatore.
Negli anni Ottanta Bertolucci gira soprattutto all'estero kolossal di straordinaria potenza visiva.
Nel 1987 dirige in Cina L'ultimo imperatore, un grande successo internazionale che si aggiudica ben nove premi Oscar, tra cui quelli per il miglior film e la migliore regia.
Nel 1990 gira in Marocco il film Il tè nel deserto (1990), tratto da un romanzo di Paul Bowles, mentre nel 1993 è la volta del Piccolo Buddha con Keanu Reeves, ambientato in Nepal e negli Stati Uniti.
Gli ultimi film.
In seguito il regista torna a girare in Italia riprendendo le sue predilette tematiche intimiste con risultati alterni di critica e pubblico, a partire da Io ballo da sola (1996), per proseguire con L'assedio (1998).
Del 2003 è il nostalgico The Dreamers - I sognatori, che ripercorre una vicenda di passioni politiche e rivoluzioni sessuali di una coppia di fratelli, nella Parigi del 1968.
Nel 2007 riceve il Leone d'Oro alla carriera alla Mostra del Cinema di Venezia.
Anche sceneggiatore, produttore e attore.
Per il cinema Bertolucci ha scritto anche numerose sceneggiature per i film suoi e per quelli diretti da altri, due dei quali da lui prodotti.
La sua unica esperienza come attore si è avuta con il film Golem, lo spirito dell'esilio diretto nel 1992 da Amos Gitai.
Dopo la separazione con Adriana Asti si unisce con Clare Peploe, sceneggiatrice e regista autrice insieme a Mark Peploe di Professione Reporter, già collaboratrice di Michelangelo Antonioni.
</doc> 
<doc id="742" url="http://it.wikipedia.org/wiki/Bergamo">
Bergamo.
Bergamo [bèr-ga-mo], è il capoluogo della provincia omonima, città delimitata da sette colli sul lato settentrionale e pertanto divisa in due parti distinte, la Città Bassa (Sità Basa in bergamasco) e la Città Alta (Sità Ólta in bergamasco).
Origine del nome.
Numerose sono le ipotesi avanzate per spiegare l'origine del toponimo.
La più accredita tra queste riportata anche da Bortolo Belotti, insigne storico e politico bergamasco, vuole che a precedenti toponimi preceltici (Barra?
) sia seguito il nome Bèrghem, tra l'altro ancor oggi ampiamente utilizzato in bergamasco, con il significato di "casa sul colle", (bèrg = colle; hem/ham = casa).
Durante la dominazione romana il nome sarebbe stato poi latinizzato in Bergomum (Berg-o-mum, città sul monte) Stemma, gonfalone, onorificenze.
Il gonfalone porta i colori dello stemma: Partito d'oro e di rosso, lo scudo accollato a un cerchio azzurro con la bordura raggiante d'oro, sormontato da una corona di Città.
(D.P.C.M.
del 28 novembre 1959) Onorificenze conferite alla città.
La città di Bergamo è la XVIII tra le 27 Città decorate con Medaglia d'Oro come "Benemerite del Risorgimento nazionale" per le azioni altamente patriottiche compiute dalla città nel periodo del Risorgimento, stabilito dalla Casa Savoia come quello compreso tra i moti insurrezionali del 1848 e la fine della prima Guerra Mondiale nel 1918.
Città dei Mille.
Bergamo e la sua provincia contribuirono alla spedizione dei Mille con un notevole numero di cittadini, 174, appartenenti a tutte le classi sociali escluso il mondo rurale.
Alcuni di essi assunsero statura storica e rilevanza nazionale non solo come garibaldini ma anche come patrioti per la loro partecipazione agli avvenimenti del 1848.
Si distinsero particolarmente Gabriele Camozzi (Bergamo, 1823-Dalmine, 1869) e la moglie Alba Coralli (1818-1886), Francesco Nullo (Bergamo, 1 maggio 1826-Krzykawka, Polonia, 5 maggio 1863), Francesco Cucchi (Bergamo, 17 dicembre 1834-Roma, 2 ottobre 1913), Daniele Piccinini (Pradalunga, 3 giugno 1830-Tagliacozzo, 9 agosto 1889), Vittore Tasca (Bergamo, 7 settembre 1821-1891) e altri meno noti, specialmente nella campagna garibaldina che valse a Bergamo il titolo ufficiale di Città dei Mille, DPR 20 gennaio 1960.
Bergamo Alta.
Bergamo Alta (detta anche Città Alta o, in passato, la città, in contrapposizione ai borghi) è una città medioevale, circondata da bastioni eretti nel XVI secolo, durante la dominazione veneziana, che si aggiungeva alle preesistenti fortificazioni al fine di renderla una fortezza inespugnabile.
Bergamo è tuttora una delle quattro città italiane (assieme a Ferrara, Lucca e Grosseto), il cui centro storico è rimasto completamente circondato dalle mura che, a loro volta, hanno mantenuto pressoché intatto il loro aspetto originario nel corso dei secoli.
La parte più conosciuta e frequentata di Bergamo Alta è Piazza Vecchia, con la fontana del Contarini, il Palazzo della Ragione, la Torre Civica (detta il Campanone), che ancora oggi alle ore 22 scocca 100 colpi - quelli che in passato annunciavano la chiusura notturna dei portoni delle mura venete - e altri palazzi che la circondano su tutti i lati.
Imponente, sul lato opposto al Palazzo della Ragione, il grande edificio bianco del Palazzo Nuovo che ospita la Biblioteca Angelo Mai.
Sul lato sud di Piazza Vecchia si trovano il Duomo, la Cappella Colleoni dell'architetto Giovanni Antonio Amadeo con i monumenti funebri al condottiero Bartolomeo Colleoni e a sua figlia Medea, il Battistero e la basilica di Santa Maria Maggiore.
Quest'ultima chiesa, cittadina, non della diocesi, all'interno reca i segni architettonici dei vari periodi che si sono susseguiti dall'epoca della sua costruzione.
Degni di nota gli intarsi raffiguranti scene bibliche realizzate in legni di vari colori, i cui disegni sono attribuiti a Lorenzo Lotto, e un imponente confessionale barocco scolpito da Andrea Fantoni.
La chiesa ospita la tomba del musicista Gaetano Donizetti.
Via Colleoni, nota anche come "Corsaröla", collega Piazza Vecchia a Piazza della Cittadella ed è il cuore di città alta.
In Piazza della Cittadella si trovano il Museo civico archeologico ed il Museo "Enrico Caffi" di scienze naturali.
Città Alta, oltre a ospitare un Orto Botanico sito in via Colle Aperto, è anche sede di una facoltà di Lingue e Letterature straniere il cui prestigio è riconosciuto in ambito europeo.
Città Alta si può raggiungere a piedi attraverso gli scorlazzini (scalinate che da più punti la collegano alla parte bassa della città), in automobile (anche se è vietato durante i fine settimana estivi e tutto l'anno la domenica pomeriggio), con la funicolare o con l'autobus.
Città fortezza.
I colli su cui si sviluppò Bergamo alta rivestivano, fin dall'antichità, una notevole importanza strategico-militare per la propria conformazione orografica ma specialmente perché crocevia tra la parte orientale della pianura padana, particolarmente il Friuli, e l'Europa centrale.
Centro cenomane, alleato dei Romani, poi importante caposaldo militare di quest'ultimi si trovava sul tracciato dell'importante strada militare che collegava il Friuli alla Rezia e quindi all'Europa.
Dal VI secolo Bergamo fu centro di uno dei più importanti ducati longobardi assieme a Brescia, Trento e Forumiuli: il primo duca longobardo fu Wallari.
Dopo il cosiddetto periodo di anarchia longobarda e la restaurazione della monarchia con l'elezione a re di Autari, 584, il duca Wallari, al pari degli altri duchi, cedette al nuovo re metà del ducato di Bergamo ossia la parte ad occidente del Brembo comprendente il territorio di Lemine.
Dopo la conquista carolingia, 774, Bergamo divenne centro di una contea franca, il primo conte franco fu Auteramo, (α ?
?
?
- ω 816 ca.), continuando a mantenere il ruolo strategico-militare che la sua posizione geografica le conferiva.
A tal periodo risale anche la costruzione del castello di San Vigilio che, posto in posizione dominante sul colle omonimo, ricopriva un ruolo strategico nella gestione militare della città.
Durante l'ultima fase della tumultuosa epoca comunale, con le lotte fratricide tra Guelfi e Ghibellini, Bergamo si diede nel 1331 a Giovanni del Lussemburgo Re di Boemia.
Sotto la dominazione del re di Boemia iniziò la costruzione della Rocca il cui completamento fu, successivamente, portato a termine da Azzone Visconti prima e dalla Serenissima Repubblica Veneta poi sotto il cui dominio fu eretto il possente torrione circolare.
La Rocca.
La costruzione della rocca iniziò nel 1331, sul colle di Santa Eufemia, sotto gli ordini di Guglielmo di Castelbarco vicario di Giovanni del Lussemburgo, fu proseguita e ultimata dai Visconti allorché gli successero nel dominio su Bergamo.
I Visconti fortificarono ulteriormente la Rocca consapevoli della sua importanza strategica nello scacchiere militare che li vedeva contrapposti a Venezia.
Per aumentarne la funzione difensiva costruirono sul colle San Giovanni un nuovo complesso militare, la Cittadella, secondo un progetto difensivo che vedeva le due opere integrate nella stessa funzione e racchiudeva la città vecchia in un recinto fortificato.
La Cittadella era un'opera imponente e molto vasta, comprendeva oltre la parte costruita sul colle San Giovanni, ancora agibile, anche l'area più a ovest ora occupata dal seminario vescovile.
Le mura venete.
Venezia, nel 1428, successe ai Visconti nel dominio su Bergamo e procedette ad ampliare il sistema difensivo di cui era dotata la città.
Potenziò la Rocca aggiungendovi il torrione, tuttora esistente, e ne completò la funzione difensiva con la costruzione di una cintura di bastioni, comunemente noti come mura venete, lunga 6200 metri, che circondava la città alta trasformandola in una fortezza.
Tale cinta è costituita da 14 baluardi, 2 piattaforme, 32 garitte (di cui solo una è giunta sino a noi), 100 aperture per bocche da fuoco, due polveriere, 4 porte (Sant'Agostino, San Giacomo, indubbiamente la più bella e panoramica, Sant'Alessandro e San Lorenzo, quest'ultima conosciuta anche come porta Garibaldi).
A tutto questo vi è da aggiungere una miriade di sortite e passaggi militari di cui, in parte, si è persa la memoria.
I bastioni, esternamente, danno alla città un aspetto di fortezza inespugnabile, ma poiché furono realizzati nella seconda metà del 500, l'affermarsi del cannone a tiro parabolico bombarda ne rende di fatto il canto del cigno di tale tipologia di costruzioni militari.
Lavori di costruzione.
I bastioni vennero costruiti a partire dal 1561 su ordine del Governo Veneto, in quanto Bergamo, come città posta alla frontiera ovest della Repubblica Veneta, poteva essere facile preda degli stati confinanti.
In effetti a metà del '500, con la recente scoperta delle Americhe, la Repubblica Veneta stava iniziando il suo inesorabile declino nel dominio dei commerci marittimi, a causa di ciò, rivolse una sempre maggiore attenzione per commerci che avvenivano verso il centro d'Europa, per cui il passaggio per la Valle Brembana poteva diventare la via del pepe verso tali stati.
Il senato veneziano, a questo punto decise di investire milioni di ducati d'oro, per rinforzare i confini ovest della repubblica.
I bastioni vennero realizzati tra l'1 settembre 1561 ed il 1588 con un costo di circa 100.000 fiorini d'oro al quale va aggiunto il prezzo della demolizione di 7 chiese (tra le quali l'antica cattedrale di Sant'Alessandro), un famoso convento e 250 edifici civili.
Utilizzo e decadenza dei bastioni.
Come già detto in precedenza, l'uso militare dei bastioni è stato di fatto nullo, già nel 600 ampie aree prospicienti la fortezza venivano rioccupate da orti e giardini, le 4 porte erano utilizzate solo a fini di controllo e pagamento del dazio.
Alcuni storici fanno notare che comunque la costruzione dei bastioni ebbe un forte impatto a livello economico in quanto i grandi capitali in esse investiti fecero da motore ad una economia in crisi di stagnazione.
Grazie all'impegno di un'associazione locale che cura l'organizzazione di visite guidate, è oggi possibile compiere brevi tragitti all'interno delle mura.
Le Muraine.
Il sistema difensivo della città di Bergamo era completato delle cosiddette Muraine, le mura quattrocentesche, costruite sempre per volere delle Serenissima Repubblica Veneta, che scendendo dai colli dove si trova la città vecchia con ampio percorso difendevano i borghi che si erano sviluppati nel corso dei secoli lungo le direttrici che collegavano Bergamo ai paesi e alle città vicine.
Le Muraine furono completamente abbattute nel 1901, rimangono quindi poche tracce delle stesse come il tratto di mura con merlature e feritoie originali in via Lapacano e la torre circolare detta del Galgario.
Bergamo bassa.
Bergamo bassa, attraversata dal torrente Morla per ben 8 chilometri, nasce dallo sviluppo di alcuni borghi disposti lungo le principali vie di comunicazione che scendendo dai colli portavano al piano; i borghi principali sono Borgo Canale, Borgo San Leonardo oggi via Sant'Alessandro, Borgo San Tommaso, Borgo Santa Caterina, Borgo Pignolo e Borgo Palazzo.
Per questa particolare conformazione urbanistica si era soliti chiamare semplicemente "sità" la città vecchia e "i borgh" l'attuale Bergamo bassa.
Bergamo bassa è sede del Comune, della Prefettura e della Provincia.
Il suo centro è la zona compresa tra Porta Nuova ed il Sentierone - viale pavimentato che nei secoli scorsi era la stazione delle carrozze trainate da cavalli.
L'arteria principale di Bergamo bassa è viale Papa Giovanni XXIII, che va dalla stazione ferroviaria a Porta Nuova.
Sul Sentierone si affaccia il principale teatro cittadino, di proprietà dell'amministrazione Comunale, intitolato a Gaetano Donizetti.
Degno di nota, nella zona, è il monumento al partigiano di Giacomo Manzù.
Nella zona settentrionale della città bassa si trova l'Accademia Carrara (fondata dal conte Giacomo Carrara nel 1796), sede di esposizioni artistiche.
Una delle ultime ad aver avuto risonanza nazionale è stata quella dedicata alle opere di Lorenzo Lotto.
Altri musei di Bergamo sono il Museo Donizettiano, la Galleria d'Arte Moderna e Contemporanea (GAMeC), il Museo Diocesano d'Arte Sacra, il Museo Storico, il Museo Matris Domini, l'Archeologico, il Museo di Scienze Naturali, l'Orto Botanico.
Sito in via S.
Alessandro è il cinquecentesco Monastero di San Benedetto, tutt'ora sede di una attiva comunità claustrale.
Bergamo ospita uno stadio comunale, base della locale squadra di calcio, l'Atalanta Bergamasca Calcio, un palazzetto dello sport ed un impianto di piscine comunali (Piscine Italcementi).
Oltre alla Angelo Mai sono presenti numerose biblioteche, tra le quali spicca la nuova Biblioteca civica "A. Tiraboschi" situata in via San Bernardino 74.
Oltre al centro cittadino, nella parte bassa si trovano i quartieri di Santa Lucia, Redona, Borgo Santa Caterina, Monterosso, Valtesse, Conca Fiorita, Borgo Palazzo, Celadina, Loreto, Longuelo, Malpensata, Boccaleone, Colognola, Campagnola, Grumellina e San Paolo Apostolo.
Molti di questi erano frazioni distinte prima che l'espansione urbana degli anni '60 e '70 li inglobasse nella città.
Circoscrizioni.
La città è divisa in sette circoscrizioni: Viabilità e collegamenti.
Dalla stazione ferroviaria partono treni per Milano, via Treviglio e via Carnate, per Brescia, per Lecco, per Cremona e per Seregno.
Accanto ad essa, una stazione di autolinee è punto di partenza e arrivo per gli autobus che collegano il capoluogo alle diverse località della provincia e prossimamente per il Tram delle Valli.
Per quanto riguarda il traffico urbano, esiste una rete di autobus, gestita da ATB Consorzio che collega i diversi quartieri della città ed i comuni vicini.
Due linee di funicolare collegano infine città bassa (viale Vittorio Emanuele II) a città alta (piazza Mercato delle Scarpe) e città alta (porta Sant'Alessandro) con il colle di San Vigilio.
Bergamo è servita dall'aeroporto di Bergamo-Orio al Serio, da cui partono frequenti collegamenti con numerose città d'Italia e d'Europa, e che rappresenta il terzo polo aeroportuale di Milano.
Bergamo è circondata su tre lati (ovest, sud e est) da un sistema di strade tangenziali da cui partono le strade provinciali e statali dirette verso le valli e verso i capoluoghi delle province confinanti.
Il Rondò delle Valli, altro nome del Largo Decorati al Valor Civile, è una rotatoria importante nel sistema viabilistico della città.
Situato a sud-est, collega le strade statali e provinciali delle valli Seriana e Brembana con la circonvallazione che si snoda a sud del capoluogo, nonché col centro cittadino.
Negli anni passati è stato affiancato da un sottopasso in direzione Val Brembana e da un cavalcavia in direzione Val Seriana.
Nell'impegno della Provincia di Bergamo per la Val Brembana, sono stati stanziati 2.117.000 € dal 1999 al 2005 per il rondò.. Nelle ore di punta ed in occasione delle partite domestiche dell'Atalanta (per via della vicinanza allo stadio) il Rondò delle Valli è sede di traffico congestionato e code, dato che rappresenta un punto di convergenza obbligata per la grande maggioranza delle direttrici stradali che collegano il capoluogo con il nord e il nord-est della provincia.
È stato teatro di importanti manifestazioni di protesta della società bergamasca come volantinaggi, presidi, blocchi del traffico, che ben testimoniano il valore simbolico della rotatoria per la città.
È attualmente in costruzione una linea tranviaria, realizzata dalla Teb (Tranvie Elettriche Bergamasche) che dalla stazione ferroviaria raggiungerà Alzano Lombardo e Albino.
I lavori dovrebbero concludersi entro settembre 2008; è inoltre prevista la costruzione di altre linee: una per la valle Brembana, una che si collegherà con l'aeroporto e un'altra che raggiungerà il nuovo ospedale.
Teatri.
Il teatro cittadino più noto e rinomato è certamente il Teatro Donizetti.
Università.
Bergamo e provincia ospitano le sedi delle varie facoltà dell'Università degli Studi di Bergamo: Lingue e Letterature straniere, Scienze della Formazione e Scienze Umanistiche (situate in Bergamo Alta), Economia e Giurisprudenza (situate in Via Dei Caniana) e Ingegneria (situata a Dalmine) Scuole.
Bergamo e la sua provincia sono dotate di numerose scuole superiori, sia pubbliche che private.
Si menzionano, tra le altre, le seguenti: Economia.
In passato, nel comune di Bergamo avevano sede numerose industrie, ora quasi tutte trasferite nel circondario.
Attualmente, le aziende principali residenti in città sono: Calcio.
La società sportiva più seguita a Bergamo è la squadra di calcio della città, l'Atalanta.
L'AlbinoLeffe è squadra di due cittadine molto vicine a Bergamo, Albino e Leffe.
Da alcuni anni gioca nel campionato di Serie B, e per questo disputa le sue partite casalinghe allo stadio di Bergamo, divenendo di fatto la seconda squadra cittadina.
Volley.
Importante è anche la squadra di volley femminile Play Radio Foppapedretti Bergamo, che negli ultimi anni ha vinto 7 scudetti e 5 Champions League, affermandosi come una delle più forti squadre del continente.
Da rilevare anche le squadre maschili di Olimpia Agnelli Metalli, Scanzorosciate ed Excelsior che vantavano una pregevole storia pallavolistica, che le ha visto spesso arrivare in B(1 e 2) e anche in A2.
Football Americano.
La squadra di Football americano, i Lions Bergamo, è tra le più forti d'Italia e la più vincente in questi ultimi anni.
Vanta 11 titoli nazionali (di cui 10 vinti negli ultimi 10 anni), 3 titoli di campioni d'Europa e 1 Champions League.
Le partite casalinghe vengono disputate allo stadio comunale di Osio Sotto.
Atletica Leggera.
Il settore giovanile d'atletica leggera fa ben sperare per il futuro.
Diverse affermazioni in campo nazionale ed europeo nei 300 m, nei 110 hs e nei 1000 m sono arrivate dal vivaio.
Ciclismo.
Il 26 maggio 2007 ha ospitato l'arrivo della 14ª tappa del del 90° Giro d'Italia di ciclismo con la vittoria di Stefano Garzelli.
Tennis.
Dal 2006 Bergamo ospita gli "Internazionali di Tennis"; la prima edizione del torneo challenger è andata al tennista inglese Alex Bogdanovic che ha battuto in finale l'italiano Simone Bolelli, complice anche il ritiro di quest'ultimo; l'edizione 2007 ha di nuovo visto la sconfitta di Bolelli in finale ad opera del veterano francese Fabrice Santoro.
Notevoli le partecipazioni del veterano olandese Sjeng Schalken e del futuro semifinalista degli Australian Open Jo-Wilfried Tsonga.
A Bergamo hanno inoltre sede due Club di rilevanza regionale: il Tennis Club Bergamo e il Tennis Club Città dei Mille.
Hockey su ghiaccio.
La squadra di hockey su ghiaccio, l'Hockey Club Bergamo, milita nel campionato italiano di Serie C interregionale e disputa le partite casalinghe al palaghiaccio della Malpensata.
Dello stesso girone è l'H.C.
Tecnochem Bergamo, che gioca al palaghiaccio di Zanica.
Pallanuoto.
Attualmente ci sono due squadre di pallanuoto: Bergamo Nuoto e Bergamo Alta, entrambe militano nel campionato di serie B.
L'una con l'obiettivo di salvarsi e l'altra con quello di essere promossa in A2.
</doc> 
<doc id="743" url="http://it.wikipedia.org/wiki/Bob_Dylan">
Bob Dylan.
La maggior parte delle sue canzoni più conosciute risale agli anni sessanta, quando l'artista si è posto come figura chiave del movement, del movimento di protesta americano.
Canzoni come Blowin' in the Wind e The Times They Are A-Changin sono diventate gli inni dei movimenti pacifisti e per i diritti civili.
Il suo album Modern Times, pubblicato il 29 agosto 2006 è stato nominato Album dell'Anno dalla rivista Rolling Stone.
I testi delle sue prime canzoni affrontano temi politici, sociali e filosofici, e risentono di influenze letterarie, sfidando le convenzioni della musica pop e appellandosi alla controcultura del tempo.
Nel corso degli anni Dylan ha ampliato e personalizzato il suo stile musicale arrivando a toccare molti generi diversi come folk, country/blues, gospel, rock and roll, rockabilly, jazz e swing, ed anche musica popolare inglese, scozzese ed irlandese.
Assimilabile agli artisti di genere burlesque, Dylan si esibisce suonando chitarra, tastiera e armonica a bocca.
Supportato da un gruppo di musicisti in continuo cambiamento, è in tour dagli anni ottanta in quello che è chiamato Never Ending Tour.
Ha anche suonato con molti grandi artisti, tra cui John Fogerty, The Band, Tom Petty, Joan Baez, George Harrison, The Grateful Dead, Johnny Cash, Willie Nelson, Paul Simon, Eric Clapton, Patti Smith, Emmylou Harris, Bruce Springsteen, U2, The Rolling Stones, Joni Mitchell, Jack White, Merle Haggard, Jeff Lynne, Neil Young, Van Morrison, Ringo Starr and Stevie Nicks.
Anche se la sua realizzazione come musicista e performer è stata al centro della sua carriera, le sue canzoni sono generalmente considerate come il suo più grande contributo.
Dylan è stato premiato più volte per la sua musica.
I suoi album sono stati premiati con Grammy Award, Golden Globe e Academy Awards, ed è stato incluso nella Rock & Roll Hall of Fame, nella Nashville Songwriters Hall of Fame e nella Songwriters Hall of Fame.
Nel 1999 Dylan è stato inserito dal TIME tra le cento più influenti personalità del XX secolo e nel 2004 è stato classificato come il secondo più grande artista di tutti i tempi dalla rivista Rolling Stone, preceduto dai Beatles.
Nel gennaio 1990 il ministro della cultura francese Jack Lang lo ha nominato Commandeur des Arts et des Letters, nel 2000 è stato insignito del Polar Music Prize dalla Accademia Reale svedese di musica e nel 2007 del Premio Principe delle Asturie.
È stato proposto varie volte per il Premio Nobel per la Letteratura ed è stato insignito del premio Pulitzer alla carriera nel 2008.
Gli inizi.
Robert Allen Zimmerman (nome ebreo: Zushe ben Avraham) nacque 24 maggio1941 a Duluth, nel Minnesota, e crebbe a Hibbing, una città mineraria ad ovest del Lago Superiore.
Ricerche da parte del biografi di Dylan hanno dimostrato che i suoi nonni paterni, Zigman e Anna Zimmerman, emigrarono dalla città ucraina di Odessa negli Stati Uniti dopo i pogrom antisemiti del 1905.
Dylan stesso scrisse nella sua autobiografia Chronicles - Volume 1 che il nome da nubile della sua nonna paterna era Kirghiz e la sua famiglia era originaria di Istambul, anche se lei crebbe nel quartiere Kagizman di Kars, nella Turchia orientale.
Scrisse anche che il nonno paterno era di Trebisonda, città sulla costa turca del Mar Nero.
I nonni materni, Benjamin e Lybba Edelstein, erano ebrei lituani emigrati in America nel 1902.
I suoi genitori, Abram Zimmerman e Beatrice "Beatty" Stone, facevano parte della piccola comunità ebrea della zona.
Robert Zimmerman visse a Duluth fino a sette anni.
Quando suo padre si ammalò di poliomielite la famiglia ritornò alla vicina Hibbing, dove Zimmerman passò il resto della sua infanzia.
Uno degli amici d'infanzia di Dylan ricorda Abram come un uomo severo e sgradito e Beatty come una donna cordiale e amichevole.
Zimerman passò gran parte della sua giovinezza ascoltando la radio, prima dalle potenti stazioni di Shreveport, che trasmettevano musica blues, country e più tardi rock and roll.
Durante le scuole superiori formò alcune band: la prima, i The Shadow Blasters, ebbe vita breve, ma la seconda, i The Golden Chords, con cui suonava cover di canzoni popolari, durò più a lungo.
L'esibizione di Dylan coi Danny and the Juniors Rock and Roll is Here to Stay ad una recita scolastica fu talmente rumorosa che il preside decise di spegnere i microfoni.
Nell'annuario scolastico del 1959 Robert Zimmerman scrisse che la sua ambizione era «Coscere Little Richard».
Lo stesso anno, usando il nome Elston Gunnn, si esibì in due concerti con Bobby Vee suonando il pianoforte e guadagnandosi qualche applauso.
Zimmerman entrò all'Univeristà del Minnesota nel settembre del 1959, trasferendosi così a Minneapolis.
Il suo iniziale interesse per il rock and roll lasciò il posto a quello per la musica folk, tradizionalmente suonata con strumenti acustici.
Dylan in un'intervista disse in proposito: «La mia passione per il folk è nata quando ho ascoltato Odetta.
Ho sentito un suo disco in un negozio, quando ancora i dischi si ascoltavano lì, nel negozio.
Era il 1958, più o meno.
Proprio allora sono uscito e ho venduto la mia chitarra elettrica e l'amplificatore per comprare una chitarra acustica, una Gibson».
Nelle note dell'album Biograph Dylan spiega così l'attrazione che la musica folk esercitò su di lui: «La questione principale a proposito del rock'n'roll, per me, era che comunque non era sufficiente.
Tutti Frutti e Blue Suede Shoes avevano frasi di grande effetto e di grande presa, nonché un ritmo trascinante ed una energia travolgente, però non erano cose serie, e non riflettevano per niente la realtà della vita.
Sapevo bene, quando mi sono dedicato alla musica folk, che si trattava di una cosa molto più seria.
Le canzoni folk sono colme di disperazione, di tristezza, di trionfo, di fede nel sovrannaturale, tutti sentimenti molto più profondi.
[...] C'è più vita reale in una sola frase di queste canzoni di quanta ce ne fosse in tutti i temi del rock'n'roll.
Io avevo bisogno di quella musica».
Subito iniziò a suonare al 10 O'Clock Scholar, un caffè a qualche isolato dal campus.
Entrò così nel circuito folk di Dinkytown, fece amicizia con estimatori del folk e prese in "prestito" molti dei loro album.
Nei giorni di Dinkytown Zimmerman iniziò a presentarsi come Bob Dylan.
In Chronicles - Volume 1 scrive: «Volevo andare via di casa e farmi chiamare Robert Allen […] Sembrava il nome di un re scozzese e a me piaceva».
Leggendo la rivista Downbeat, scoprì l'esistenza di un sassofonista di nome David Annyn.
Nello stesso periodo conobbe la poetica di Dylan Thomas.
Zimmerman doveva decidere tra Robert Allyn e Robert Dylan.
«Non sapevo decidermi, ma la lettera D acquistava sempre più forza», spiegò.
Decise per "Bob" in quanto c'erano molti Bobbies nella musica popolare del tempo.
New York e il primo contratto.
Dylan abbandonò il college alla fine del primo anno.
Rimase a Minneapolis lavorando nel circuito folk e fece dei viaggi a Denver, Madison e Chicago.
Nel gennaio del 1961 si trasferì a New York City per suonare e far visita al suo idolo musicale Woody Guthrie, ricoverato al New Jersey Hospital.
Guthrie fu una rivelazione per Dylan ed ebbe una grande influenza nelle sue prime performance.
Dylan più tardi disse a proposito dell'opera di Guthrie che «Potevi sentire le sue canzoni e allo stesso trempo imparare a vivere».
Nella stanza d'ospedale Dylan conobbe un vecchio amico di Guthrie, Ramblin' Jack Elliott, che di ritorno da un viaggio in Europa era andato a visitare Guthrie.
Dylan e Elliott divennero amici e gran parte del repertorio di Guthrie era canalizzato attraverso Elliott.
Dylan pagò il suo tributo a Elliott in Chronicles - Volume 1.
Tra l'aprile e il settembre del 1961 Dylan suonò in vari club nel Greenwich Village e il 29 luglio fu ospite del programma radiofonico Saturday Of Folk Music in cui suonò Acne di Eric von Schmidt in duetto con Ramblin' Jack Elliott, e Mean Old Southern Man con Danny Calb, e altre tre cover: Handsome Molly, Omie Wise e Poor Lazarus.
Dylan attirò l'interesse del pubblico dopo una recensione positiva di Robert Shelton del New York Times di un'esibizione al Gerde's Folk City nel settembre del 1961.
Sempre in settembre Dylan fu invitato a suonare l'armonica dalla cantante folk Carolyn Hester nel suo terzo album, Carolyn Hester.
John Hammond, il talent scout della Columbia Records e produttore dell'album della Hester, notò il talento di Dylan e il mese successivo lo scritturò, permettendogli così di registrare il suo primo album, Bob Dylan, che include canzoni della tradizione folk, blues e gospel, oltre a due inediti dello stesso Dylan.
L'album non ebbe un grande impatto, vendette solamente cinquemila copie nel primo anno, abbastanza per pagare appena le spese.
La Columbia Records considerò Dylan come una delle follie di Hammond, a cui suggerì di stracciare il contratto.
Hammond difese Dylan vigorosamente, e anche Johnny Cash divenne un suo potente alleato alla Columbia.
Nonostante il contratto appena firmato, Dylan registrò una dozzina di canzoni con lo pseudonimo di Blind Boy Grunt per Broadside Magazine, una rivista ed etichetta discografica di musica folk.
Nell'agosto del 1962 Dylan fece due importanti cambiamenti per la sua carriera: andò alla corte suprema di New York e cambiò il suo nome in Robert Dylan ed assunse Albert Grossman come suo manager.
Grossman rimase il manager di Dylan fino agli anni settanta ed era importante sia per la sua personalità a volte provocatoria che per la grande e protettiva fiducia nei riguardi del suo principale cliente.
Nel documentario No Direction Home, Dylan descrive Grossman così: «Assomigliava al manager di Elvis Presley [...] sapevi che stava arrivando dal profumo».
Le tensioni tra Grossman e John Hammond spinsero Hammond e lasciare il posto di produttore al giovane produttore jazz Tom Wilson.
Con il suo secondo album, The Freewheelin' Bob Dylan, pubblicato nel maggio 1963, iniziò a farsi un nome sia come cantante che come autore.
Molte delle canzoni dell'album vennero considerate canzoni di protesta ed erano in effetti ispirate in parte da Guthrie e influenzate dalla passione per le canzoni sui fatti d'attualità di Pete Seeger.
Oxford Town, ad esempio, è un sardonico racconto della traversia di James Meredith, il primo studente nero iscrittosi all'università del Mississippi.
Una delle sue più famose canzoni, Blowin' in the Wind, deve parzialmente la sua melodia alla canzone tradizionale degli schiavi, Mo More Auction Block, mentre il testo disquisisce sullo status quo sociale e politico.
La canzone è stata ripresa da molti musicisti e divenne un successo internazionale per Peter, Paul and Mary, che crearono un precedente per molti altri artisti che scalarono le classifiche con una canzone di Dylan.
Le canzoni d'attualità di Dylan rafforzarono la sua reputazione, ma Freewheelin includeva anche canzoni d'amore e scherzose, e talking blues surreali.
L'umorismo faceva parte del carattere di Dylan, e il materiale incluso nell'album impressionò molti ascoltatori, tra cui i Beatles.
George Harrison disse: «L'abbiamo subito ascoltato, e subito lo consumammo.
Il contenuto dei testi e il suo atteggiamento - è stato incredibilmente originale e meraviglioso».
La canzone A Hard Rain's a-Gonna Fall, costruita sulla melodia della ballata folk Lord Randall, con i suoi velati riferimenti all'apocalisse nucleare, ebbe una grande risonanza dopo la crisi dei missili di Cuba, avvenuta qualche mese prima dell'uscita della canzone.
Come Blowin' in the Wind, A Hard Rain's a-Gonna Fall aprì una nuova strada nella canzone moderna, unendo il la tecnica del flusso di coscienza e liriche imagiste con tradizionali progressioni armoniche della musica folk.
In Freewheelin Dylan suona la chitarra acustica e l'armonica, ma in altre registrazioni, non incluse nell'album, suona con una band di supporto e sperimenta un sound rockabilly.
Mixed Up Confusion è stata pubblicata come singolo e rapidamente ritirata dal commercio.
Cameron Crowe la descrive come «un'affascinante occhiata ad un artista folk con un animo che vagava in direzione di Elvis Presley e della Sun Records».
Subito dopo la pubblicazione di Freewheelin, Dylan emerse come la figura dominante del nuovo movimento folk incentrato sul Greenwich Village.
La voce di Dylan non era allenata e aveva un'inusuale incisività, ma era adatta all'interpretazione delle canzoni tradizionali.
Robert Shelton descrive lo stile canoro di Dylan come «una voce arrugginita che ricorda le vecchie interpretazioni di Guthrie, incise con la voce stridula di Dave Van Ronk».
Molte delle sue prime canzoni famose catturarono il pubblico attraverso versioni di altri musicisti già famosi.
Joan Baez divenne una sostenitrice di Dylan, oltre che la sua amante, e, invitandolo sul palco per duettare con lei e registrando alcune delle sue prime canzoni, fu determinante nel portare Dylan al successo nazionale e internazionale.
Altri musicisti quali The Byrds, Sonny and Cher, The Hollies, Peter, Paul and Mary, Manfred Mann e The Turtles registrarono con successo canzoni di Dylan nella prima metà degli anni sessanta, facendo attenzione ad impartire alle canzoni uno stile più pop, mentre Dylan e Joan Baez le suonavano prevalentemente come pezzi folk stonando ritmicamente la voce.
Le cover divennero così onnipresenti che la CBS fece una campagna pubblicitaria a favore di Dylan con lo slogan: «Nessuno canta Dylan come Dylan».
La protesta e Another Side.
Bob Dylan in concerto nel novembre 1963 Nel 1963 sia Bob Dylan che Joan Baez erano personaggi di rilievo nel movimento per i diritti civili.
Cantavano insieme ai raduni, e anche alla Marcia su Washington in cui Martin Luther King pronunciò il suo famoso discorso I have a dream.
In gennaio Dylan partecipò ad uno sceneggiato televisivo della BBC, Madhouse on Castle Street, interpretando il ruolo del chitarrista vagabondo.
Il 12 maggio 1963 provò sulla propria pelle il conflitto coi media quando se ne andò dall'Ed Sullivan Show.
Dyaln aveva deciso di suonare Talkin' John Birch Paranoid Blues, ma gli autori del programma gli impedirono di suonarla perché poteva essere potenzialmente diffamatorio per la John Birch Society, un'associazione anticomunista.
Data la censura, Dylan si rifiutò di apparire.
Il suo album successivo, The Times They Are a-Changin, rappresenta il più politico, cinico e sofisticato Dylan.
Questo album cupo, incentrato su temi come l'assassinio dell'attivista per i diritti civili Medgar Evers e la povertà generata dal tracollo delle fattorie e delle città minerarie (Ballad of Hollis Brown, North Country Blues), contiene anche due canzoni d'amore, Boots of Spanish Leather e One Too Many Mornings, e la rinunciataria Resrless Farewall.
La brechtiana The Lonsome Death Of Hattie Carrol descrive vera storia di Hattie Carrol, una cameriera di un hotel uccisa da un giovane borghese William Zantzinger.
Benché la canzone non lo esprima esplicitamente, non ci sono dubbi che l'assassino sia un bianco e la vittima sia nera.
Verso la fine del 1963, Dylan si sentì sia manipolato che imprigionato dal movimento folk e di protesta.
Alla cerimonia di consegna del Tom Paine Award dal National Emergency Civil Liberties Comittee, un ubriaco e sconnesso Dylan, «Reso nervoso dal fatto di trovarsi in un ambiente ufficiale che non gli era congeniale, Dylan aveva ripetutamente sottolineato che ci aveva messo molto tempo per diventare giovane, ma ora ci era riuscito e invitava dunque le teste calve dei presenti ad andarsene in pensione in Florida.
Il pubblico, già perplesso, inziò a fischiare quando Dylan aggiunse che credeva di capire cosa era passato per la mente di Lee Harvey Oswald, il quale, poco meno di un mese prima, il 22 novembre 1963, aveva sparato al presidente Kennedy.
Dylan intendeva dire, come spiegò successivamente, che tanto Oswald quanto lui erano soggetti alla stessa pressione esercitata dalla società, ma non riuscì a farsi capire e la brutta figura ciuncise con la fine del suo periodo di collaborazione con le organizzazioni politiche di base».
Registrato in una sola sera nel giugno del 1964, Another Side of Bob Dylan affronta temi diversi dal suo predecessore.
In10 e Motorpsycho Nightmare riemerge il surrealismo di Freewheelin.
Spanish Harem Incident e To Ramona sono romantiche ed appassionate canzoni d'amore, mentre Black Crow Blues e I Don't Believe You (She Acts Like We Never Have Met) si rifanno agli inizi musicali di Dylan dominati dal rock and roll.
Ad un primo ascolto It Ain't Me Babe può sembrare una canzone d'amore, ma si tratta in realtà dei un sottile e disgustato rifiuto da parte di Dylan del ruolo affibbiatogli dal successo.
Una nuova direzione lirica si evidenzia in due canzoni: l'impressionistica Chimes of Freedom, in cui la cronaca sociale si affianca ad un paesaggio denso e metaforico, uno stile in seguito descritto da Allen Ginsberg come «Catene di immagini squillanti», e My Back Pages, nella quale attacca la semplicistica e maliziosa serietà delle sue prime canzoni d'attualità e sembra predire la reazione che stava per scatenare tra suoi ex difensori nel momento in cui prenderà una nuova direzione.
Tra il 1964 e il 1965 l'immagine di Dylan cambiò rapidamente, passando da quella di leader del movimento folk a quella di rock star.
I suoi jeans usurati e camice da lavoro furono rimpiazzati dal guardaroba di Carnaby Street.
Un reporter londinese scrisse:«Capelli che potrebbero imprigionare i denti di un pettine.
Una sgargiante maglietta che strizza l'occhio ai neon di Leicaster square.
Sembra un denutrito cacatua».
Dylan iniziò anche a rispondere alle domande dei sfortunati giornalisti in modi sempre più crudeli e surreali.
Nella trasmissione televisiva Les Crane TV Crane gli chiese del film che stava progettando di fare.
Dylan gli rispose che si trattava di «una specie di western-horror».
Alla domanda se avrebbe interpretato la parte dell'eroe cowboy, Dylan rispose "«No, interpreto la parte di mia madre».
"Going electric".
Bringing It All Back Home, in Italia conosciuto anche come Subterranean Homesick Blues, uscì nel marzo 1965 e segnò un profondo cambiamento stilistico: è il primo album in cui Dylan viene accompagnato da strumenti elettrici.
Il primo singolo, Subterranean Homesick Blues, risente dell'influenza di Too Much Monkey Business di Chuck Berry e fu oggetto di uno dei primi video musicale, incluso poi in Don't Look Back, il documentario cult di D.
A. Pennebaker sulla tournée inglese del 1965.
Il testo, con le sue libere associazioni, richiama l'energia della poesia beat ed è un predecessore dei moderni rap ed hip hop.. Nel 1969 il gruppo di militanti, i Wethermen, prese il nome dal verso della canzone "You don't need the whetherman/to know which way the wind blows"..
Il lato B è diverso.
Include quattro lunghe canzoni acustiche in cui argomenti politici, sociali e personali si intrecciano senza regole con immagini semi mistiche, un tratto distintivo dei testi dylaniani.
Una di queste canzoni, Mr. Tambourine Man, divenne una delle più conosciute e venne ripresa con successo dai The Byrds, mentre Gates of Eden, It's All Over Now Baby Blue e It's All Right Ma (I'm Only Bleeding) diventarono standard nei concerti di gran parte della sua carriera.
Tra l'aprile e il maggio del 1965 Dylan fece un tour trionfale in Inghilterra.
Quell'estate Dylan fece il suo storico primo concerto elettrico dai giorni della scuola con un gruppo formato per l'occasione e prelevato in parte dalla Paul Butterfield Blues Band composto da Mike Bloomfield alla chitarra, Sam Lay alla batteria, Jerome Arnold al basso, Al Kooper all'organo e Barry Goldberg al pianoforte.
Dylan era il protagonista del Newport Folk Festival, al quale aveva già partecipato con successo altre due volte, nel 1963 e nel 1964, ma nel 1965 il pubblico diede una risposta diversa.
Dylan venne pesantemente fischiato e lasciò il palco dopo sole tre canzoni.
Una delle leggende nate da quest'esibizione racconta che i fischi fossero da parte del pubblico folk alienato dalla chitarra elettrica di Dylan.
Un resoconto alternativo della vicenda dice che il pubblico era arrabbiato per la cattiva qualità del suono e per la brevità del concerto.
Nonostante la manifesta ostilità del pubblico, Dylan ritornò sul palco e suonò due canzoni acustiche, It's All Over Now Baby Blue e Mr. Tambourine Man, che furono accolte favorevolmente.
La scelta rivolta al passato è spesso stata descritta come un cosciente rintocco funebre per il tipo di musica sociopolitica e puramente acustica che suoi fan gli chiedevano, con il ruolo del nuovo movimento folk in quello di "Baby Blue".
La perfomnace al Newport Folk Festival del 1965 indignò i componenti del movimento folk.
Ewan MacColl scrisse in Sing Out: «Le nostre ballate e canzoni tradizionali sono le creazioni di straordinari artisti di talento che lavorano nelle tradizioni formatesi nel tempo...
E Bobby Dylan?
... solo un pubblico non-critico, nutrito dall'insipida sbobba di musica pop può essere farsi ingannare da tali sciocchezze di ultima scelta».
Il 29 luglio, solo quattro giorni dopo la sua performance, Dylan ritornò in studio per registrare Positively 4th Street.
La canzone è zeppa di immagini di paranoia e vendetta ("Lo so perché/mi parli alle spalle./Stavo anch'io fra la gente/che frequenti") e viene spesso interpretata come una critica ai suoi ex amici della comunità folk, amici che aveva conosciuto nei club della West 4th Street.
Gran parte del movimento folk aveva abbracciato l'idea che la vita eguaglia l'arte, che un certo tipo di vita caratterizzato da sofferenza e emarginazione in realtà sostituisca l'arte.
I cantanti e collezionisti spesso descrivono la musica folk come l'innocente caratteristica di un'esistenza vissuta superficialmente o con una falsa conoscenza del capitalismo.
Questa filosofia è fondamentalmente quello con cui Dylan entrò in collisione nel 1965.
Ad una conferenza stampa ad Austin nel settembre di quell'anno, il giorno del concerto con Levon and The Hawks, descrive la sua musica non come musica pop da classifica, fatta per rompere col passato, ma come «musica storico-tradizionale».
Nel 1966 disse al giornalista Nat Hentoffche la musica folk «Viene da leggende, Bibbie, pestilenze e tratta di verdure e morte.
Nessuno riuscirà a uccidere la musica tradizionale.
Tutte queste canzoni che parlano di rose che crescono dal cervello della gente o di amanti che in realtà sono oche e cigni che si trasformano in angeli, non moriranno.
Sono tutti questi personaggi paranoici, che pensano che stia per arrivare qualcuno a rubargli la carta igienica, sono loro che moriranno.
Canzoni come Which Side Are You On?
e I Love You, Porgy non sono canzoni folk, sono canzoni politiche.
Sono già morte».
Questa mistica e contemporanea tradizione di canzoni è servita da sfondo per Bringing It All Back Home, ed accenna ai cambiamenti che stanno per avvenire mostrati apertamente per la prima volta a Newport, con gli strumenti elettrici che diventeranno parte fondamentale della sua musica.
Highway 61 e Blonde on Blonde.
Nel giugno 1965 uscì il singolo Like a Rolling Stone, che arrivò al secondo posto nella classifica americana e al quarto in quella inglese.
Lunga più di sei minuti, è la canzone la ha cambiato l'atteggiamento nei confronti di quello che poteva trasmettere una canzone pop.
Nel discorso di introduzione di Dylan alla Rock and Roll Hall of Fame Bruce Springsteen disse: «Suonava come qualcuno che avesse aperto a calci la porta della tua mente.
[...] Sapevo di star ascoltando la voce più forte che avessi mai sentito».
Nel 2004 la rivista Rolling Stone ha classificato la canzone al primo posto nella classifica delle cinquecento migliori canzoni di tutti i tempi.
Il sound della canzone, pieno e aspro, e il riff dell'organo influenzarono l'intero album successivo, Highway 61 Revisited, intitolato come la strada che porta dal Minnesota, lo stato in cui è nato Dylan, al focolaio musicale di New Orlwans.
Le canzoni stilisticamente attraversano la patria del blues, il delta del Mississippi, e si rifanno a molti blues come 61 Highway di Mississippi Fred McDowell.
Le canzoni hanno lo stesso spirito di Like a Rolling Stone, con le surreali litanie dal sapore grottesco della chitarra di Mike Bloomfield, una sezione ritmica e l'evidente divertimento di Dylan durante le registrazioni.
La canzone che chiude l'album, Desolation Row, è una visione apocalittica con molti riferimenti a figure della cultura occidentale.
Per promuovere l'album, Dylan fu scritturato per due concerti negli Stati Uniti e formò la band.
Mike Bloomfield non voleva abbandonare la Butterfield Blues Band, così Dylan unì Al Kooper e Harvey Brooks, che erano parte del personale dello studio di registrazione, con la band formata da Robbie Robertson e Levon Helm, che al tempo accompagnava Ronnie Hawkings.
Nell'agosto del 1965 al Forest Hills Tennis Stadium, il gruppo fu importunato dal pubblico che, nonostante i fatti di Newport, continuava a domandare il Dylan acustico dell'anno precedente.
Il 3 settembre la band si esibì all'Hollywood Bowl ricevendo un'accoglienza più benevola.
Né Kooper né Brooks andarono in tour con Dylan, che non riuscì neanche ad avere la band che voleva, un gruppo della costa occidentale conosciuto per aver accompagnato Johnny Rivers formato dal chitarrista James Burton e dal batterista Mickey Jones, già occupati da precedenti impegni.
Così Dylan scritturò Robertson e la band di Levon Helm, i The Hawks, per il tour, ed iniziò le sessioni di registrazione in studio con loro nello sforzo di registrare il seguito Hignway 61 Revisited.
Mentre Dylan e gli Hwaks incontravano un pubblico sempre più ricettivo, il lavoro in studio annaspava.
Il produttore Bob Johnston nel febbraio del 1966 convinse Dylan a registrare a Nashville per qualche tempo e lo circondò con un gruppo di musicisti di alto livello.
Dopo qualche isistenza, Robertson e Kooper accettarono la proposta di Dylan scesero da New York per partecipare alle sessioni.
Le sessioni di Nashville diedero vita a Blonde on Blonde (1966), quello che Dylan successivamente chiamò «quel sottile selvaggio suono vivace».
Al Kooper disse che l'album è un capolavoro perché «è il dialogo di due culture che si scontrano con un'enorme esplosione»: il mondo musicale di Nashville e il mondo del Dylan «quintessenziale della New York hipster».
Per molti critici la trilogia formata da Bringing It All Back Home, Highway 61 Revisited e Blonde on Blonde rappresenta uno dei migliori esempi culturali del XX secolo.
Nelle parole di Mike Marquesee: «Tra la fine del 1964 e l'estate del 1966 Dylan creò un corpo di lavoro che è rimasto unico.
Prendendo spunto dal folk, blues, country, R&B, rock'n'roll, gospel, beat inglese, poesia simbolista, modernista e beat, surrealismo e dadaismo, rivelando gergo e cronaca sociali, Fellini e il Mad Magazine, forgiò una voce e una visione artistica coerente e originale.
Il bello di questi album è che conservano il potere di scioccare e consolare».
Il 22 novembre 1965 Dob Dylan sposò Sara Lownds.
Alcuni amici di Dylan, (incluso Ramblin' Jack Elliott) dissero che nelle conversazioni immediatamente successive all'evento Dylan negò il matrimonio.
La giornalista Nora Ephron per prima pubblicò la notizia del matrimonio nel New York Post nel febbraio del 1966 col titolo «Silenzio!
Bob Dylan è sposato».
Dylan intraprese un tour mondiale tra l'Australia e l'Europa nella primavera del 1966.
I concerti erano divisi in due parti.
Nella prima metà Dylan suonava da solo accompagnandosi con chitarra acustica e armonica, nella seconda veniva accompagnato dagli Hawks con strumenti elettrici ad alto volume.
Questo contrasto sconcertò molti fan, che lo applaudivano lentamente per schernirlo.
Il tour culminò in un celebre chiassoso confronto tra Dylan e il pubblico alla Manchester Free Trade Hall in Inghilterra (il concerto è stato pubblicato ufficialmente nel 1998 e si intitola ') Al climax del concerto, un fan arrabbiato per il sound elettrico di Dylan gli gridò «Giuda!», e Dylan rispose «Non ti credo… Se un bugiardo!», poi si girò verso la band e, a portata del microfono, disse «Suonate più forte che potete!»".
La band suonò con energia l'ultima canzone del concerto, Like a Rolling Stone.
Dopo l'incidente: gli anni di Woodstock e la reclusione.
Dopo il tour europeo Dylan ritornò a New York, ma le pressioni su di lui continuarono a crescere.
La ABC aveva pagato un anticipo per un programma televisivo che avrebbero potuto mandare in onda.
La Macmillan Publishers, chiedeva il manoscritto del romanzo/poema Tarantula.
Il manager Albert Grossman aveva programmato un tour per la fine dell'estate.
Il 29 luglio del 1966, mentre Dylan guidava la sua Triumph 500 a Woodstock, nello stato di New York, i freni si bloccarono catapultandolo a terra.
Sebbene la gravità delle ferite non sia mai stata pienamente confermata, Dylan dichiarò di essersi rotto alcune vertebre del collo.
Commentando l'importanza dell'incidente, Dylan fece chiarezza su come sfruttò quell'occasione: «Quando ebbi l'incidente motociclistico... mi rialzai per riprendere i sensi, realizzai che stavo solo lavorando per tutte quelle sanguisughe.
Non volevo farlo.
In più avevo una famiglia e volevo solo vedere i miei bambini».
L'alone di mistero continua a circondare le circostanze dell'incidente e la gravità delle ferite di Dylan.
Nella biografia, Down the Highway: The Life Of Bob Dylan, Howard Sournes scrive che non è stata chiamata nessuna ambulanza sulla scena dell'incidente e che Dylan non è stato ricoverato in nessun ospedale.
Sournes arriva alla conclusione che l'incidente offrì a Dylan l'occasione per scappare dalle pressioni che lo affliggevano.
Iniziò così un periodo di isolamento dall'attenzione del pubblico durato diciotto mesi.
Quando Dylan si rimise abbastanza da ricominciare il suo lavoro creativo iniziò il montaggio di alcuni spezzoni del film sul tour del 1966, Eat the Document, il seguito di Don't Look Back, una vera rarità.
La bozza venne rigettata dalla ABC perché la riteneva incomprensibile per la maggior parte del pubblico.
Nel 1967 iniziò alcune registrazioni con gli Hawks in casa sua e nello scantinato della vicina casa degli Hawks, chiamata "Big Pink".
L'atmosfera rilassata incoraggiò Dylan ad interpretare molte delle vecchie sue e nuove canzoni preferite ed alcuni pezzi inediti.
Queste canzoni, inizialmente composte come demo per altri artisti che le registrarono, diventarono successi per Julie Driscoll (This Wheel's on Fire), The Byrds (You Ain't Goin' Nowhere, Nothin Was Delivered) e Manfred Mann (Quinn the Eskimo (the Mighty Queen)).
La Columbia decise di pubblicare le registrazioni nel 1975 col titolo The Basement Tapes.
Negli anni, molte altre canzoni registrate in quel periodo da Dylan e la sua band apparvero in vari bootleg, il più importante dei quali è un cofanetto di cinque CD intitolato The Genuine Basement Tapes, che contiene centosette canzoni e versioni alternative.
Alla fine del 1967 gli Hawks cambiarono il nome in The Band, e registrarono indipendentemente l'album Music From a Big Pink, dando così inizio ad una lunga e fortunata carriera.
Nel 1997 il critico Greil Marcus pubblico un autorevole studio sui Basement Tapes intitolato Invisibile Republic.
Marcus cita i ricordi di Robbie Robertson, chitarrista di The Band: «[Dylan] voleva portare queste canzoni fuori dal nulla.
Non sapevamo se le scriveva o se le ricordava.
Quando le canti non puoi capirlo».
Marcus chiamò queste canzoni «chiacchiere con una comunità di fantasmi» aggiungendo che «questi fantasmi non erano astrazioni.
Come figli e figlie dei nativi erano una comunità.
Erano raccolti in un solo posto: lAnthology of American Folk Music, un lavoro di diciannove anni del vagabondo Harry Everett Smith».
Marcus sostiene che le canzoni di quel periodo rappresentino la resurrezione dello spirito dellAntologia di Smith.
Tra l'ottobre e il novembre del 1967 Dylan ritornò in studio a Nashville accompagnato solo da Charlie McCoy al basso, Kenny Buttrey alla batteria e Pete Drake alla chitarra.
Alla fine dell'anno venne pubblicato John Wesley Harding, il suo primo album dall'incidente motociclistico.
È una raccolta di brevi canzoni calme e contemplative, calate in un paesaggio a metà tra l'America occidentale e la Bibbia.
La povertà degli strumenti, abbinata ai testi che affrontano con serietà la tradizione ebreo-cristiana, segna un allontanamento sia dai precedenti lavori che dal fervore per la nascente musica psichedelica.
L'album include All Along the Watchtower, il cui testo deriva dal libro di.
La canzone è stata rifatta da Jimi Hendrix, la cui famosa versione è stata riconosciuta dallo stesso Dylan come definitiva nelle note della raccolta Biograph.
A prova di questo, fin dal 1974 Dylan e la sua band suonarono la canzone con un arrangiamento più vicino alla versione di Hendrix che a quella in John Wesley Harding.
Woody Guthrie morì il 3 ottobre 1967 e Dylan fece la sua prima apparizione live in venti mesi ad un concerto in memoria di Gutherie tenutosi alla Carnegie Hall il 20 gennaio 1968.
L'album successivo, Nashville Skyline (1969), è di fatto un album country tradizionale suonato da musicisti di Nashville e cantato con una voce calda.
Contiene un duetto con Johnny Cash e il singolo Lay Lady Lay, scritto per la colonna sonora di Un uomo da marciapiede, non è stato consegnata in tempo per l'uscita del film.
Durante la registrazione dell'album Dylan incontrò Carl Perkins, assieme al quale scrisse Champaign Illinois, che venne inclusa nell'album On Top di Perkins, in uscita per l'anno successivo.
Nel maggio del 1969 partecipò alla prima puntata del nuovo programma televisivo di Johnny Cash, duettando con lui le canzoni Girl From the North Country, It Ain't me Babe e Living the Blues.
Dopo questa partecipazione Dylan volò in Inghilterra per suonare come artista principale al festival dell'Isola di Wight il 31 agosto del 1969, dopo aver rifiutato di partecipare al festival di Woodstock perché troppo vicino a casa sua.
All'inizio degli anni settanta i critici accusarono il lavoro di Dylan di varia ed altalenante qualità.
Il giornalista del Rolling Stone e ammiratore di Dylan scrisse l'ormai famosa domanda «Cos'è questa merda?» dopo aver ascoltato per la prima volta Self Portait (1970).
In generale Self Portait, un doppio LP contenente alcune canzoni inedite, fu molto criticato.
Verso la fine dello stesso anno Dylan pubblicò New Morning, considerato un ritorno in forma.
Sempre nel 1970 Dylan scrisse I'd Have You Anytime assieme a George Harrison, che venne poi inclusa come traccia d'apertura dell'album dell'ex beatle All Things Must Pass (che contiene anche una cover di una canzone di Dylan, If Not For You).
La sua inaspettata apparizione al Concerto per il Bangladesh di George Harrison del 1971 è universalmente elogiata, in particolare una stizzosa versione di A Hard Rain's A-Gonna Fall.
Comunque, i progetti di un nuovo album, di uno special televisivo e del ritorno in tour finirono in niente.
L'unica ulteriore attività in studio nel 1970 consistette nella registrazione di due canzoni, East Virginia Blues e Nashville Skyline Rag, registrate in dicembre col suonatore di banjo Earl Scruggs e i suoi figli, Randy e Gary, che apparvero nell'album Earl Scruggs Performing With His Family And Friends (1971).
Tra il 16 e il 19 marzo del 1971 fece alcune registrazioni ai Blue Rock Studios, un piccolo studio di registrazione nel Greenich Village a New York.
Durante le sessioni vennero registrati tre singoli, Watching The River Flow, When I Paint My Masterplace e George Jackson, ma non un album.
L'unico LP pubblicato tra il 1971 e il 1972 è stato Bob Dylan's Greatest Hits Vol. II, che contiene alcune rielaborazioni delle allora inedite I Shall Be Released e You Ain't Got Nowhere col cantante Happy Traum.
Il 4 novembre 1971 Dylan registrò il singolo George Jackson (canzone|George Jackson che venne pubblicato la settimana successiva.
Nel novembre del 1971 Dylan registrò una serie di sessioni mai pubblicate col poeta Allen Ginsberg alla Record Plant di New York, con l'intenzione di includerle nell'album di Ginsberg Holy Soul Jelly Roll.
Le sessioni portarono alla registrazione di tracce come Vomit Express, September On Jessore Road e Jimmi Barman, come alcune composizioni inedite di Ginsberg e alcune poesie musicate di William Blake.
Ginsberg è il cantante principale in molte delle canzoni, mentre Dylan si limita ad accompagnarlo con la chitarra, l'armonica e la voce.
Non è dato di sapere se queste registrazini siano state pubblicate ufficialmente, ma esistono alcuni bootleg in circolazione.
Nel maggio 1971 il TIME investigò sulla voce che Dylan avrebbe donato soldi alla Jewish Defense League di Rabbi Khane.
Dylan negò di aver dato dei soldi alla JDL, ma disse di Khaine che «È un ragazzo veramente sincero; ha veramente messo tutti insieme».
Rabbi Khane disse che Dylan assistette ad alcuni meeting della Jewish Defense League in modo da scoprire «quello che siamo a tutto tondo».
Nel 1972 Dylan partecipò alla realizzazione del film Pat Garret & Billy the Kid, scrivendone la colonna sonora e recitando nel ruolo minore di Alias, un membro della banda di Billy The Kid.
A dispetto del scarso successo del film, la canzoni Knockin' on Heaven's Door ha resistito nel tempo ed è stata rifatta da più di centocinquanta musicisti.
Di nuovo on the road.
Nel 1973 Dylan contribuì con una sua canzone, Wallflower, come chitarrista e voce solista all'album Doug Sham and Band, di Doug Sham, pubblicato dalla Atraltic Records.
La versione prima versione della canzone è stata pubblicata in The Bootleg Series Volumes 1-3.
Quando scadde il contratto con la Columbia Records Dylan firmò con la Asylum Records, la neonata casa discografica di David Geffen, e registrò Planet Waves con The Band mentre facevano le prove per un tour.
L'album contiene due versioni di Forever Young.
Christopher Ricks connesse il ritornello della canzone alla Ode su un'urna greca di John Keats, (soprattutto per quanto riguarda il verso "For aver painting, and for ever young"), e Dylan rispose: «La scrissi pensando ad uno dei miei ragazzi senza voler essere troppo sentimentale».
La canzone rimane una delle più suonate nei concerti e un critico la descrisse come «qualcosa di innografico e profondo che parla del padre che è in Dylan».
Nello stesso momento la Columbia Records pubblicò Dylan, una caotica raccolta di outtakes (quasi esclusivamente cover), che viene interpretata come una volgare rivalsa nei confronti di Dylan che cambiò etichetta discografica.
Nel gennaio 1974 Dylan e The Band partirono per il Bob Dylan and The Band Tour of North America.
Il promotore, Bill Graham, disse che ebbe più richieste di biglietti che per qualsiasi altro tour di un singolo artista.
Un doppio LP live fu pubblicato col titolo Before the Flood dalla Asylum Records.
Dopo il tour Dylan e sua moglie si allontanarono dalla vita pubblica.
Dylan riempì un piccolo bloc notes rosso con canzoni riguardanti i suoi problemi materiali, e velocemente registrò un nuovo album intitolato Blood on the Tracks nel settembre del 1974.
La notizia del nuovo album presto trapelò e le aspettative crebbero, ma Dylan ne ritardò l'uscita, e alla fine dell'anno registrò nuovamente le canzoni al Sound 80 Studios a Minneapolis con il fratello David come assistente alla produzione.
In questo periodo Dylan ritornò alla Columbia Records che ripubblicò gli album registrati per la Asylum.
Pubblicato all'inizio del 1975, Blood on the Tracks venne accolto in modo contrastante.
In NME, Nick Kent lo scrisse che «gli accompagnamenti spesso così scadenti suonano come dei meri esercizi».
John Landau del Rolling Stone scrisse che «l'album è stato fatto con la tipica roba di scarto».
Comunque, negli anni i critici hanno iniziato a considerarlo uno dei migliori album di Dylan, forse l'unico rivale della trilogia della metà degli anni sessanta.
Nel sito Salon.com, Bill Wyman scrisse che «Blood on the Tracks è il suo unico album senza difetti e il migliore che abbia mai pubblicato; ogni canzone è costruita in modo disciplinato.
È il suo album più mite e allo stesso tempo il più sgomento, e sembra, con il senno di poi, aver conquistato il sublime equilibrio tra la sua musica della metà degli anni sessanta, influenzata dal tormento logorroico dei suoi eccessi, e le impacciate semplici composizioni degli anni immediatamente successivi all'incidente motociclistico».
Le canzoni descrivono un Dylan più profondo ed esplicito.
Un anno dopo Dylan registrò in duetto la canzone Buckets of Rain con Bette Midler nel suo album Songs for the New Depressions anche se inizialmente voleva registrare una versione di Friends.
Nell'estate del 1975 Dylan scrisse la prima canzone di protesta di successo in dodici anni, sposando la causa del pugile Rubin "Hurricane" Carter, che era stato imprigionato per triplice omicidio a Paterson, nel New Jersey.
Dopo aver incontrato Carter in prigione, Dylan scrisse Hurricane, sostenendo la sua innocenza.
A dispetto della sua durata (8 minuti e 32 secondi), la canzone fu pubblicata come singolo ed arrivò al trentatreesimo posto nella classifica di Billboard, e venne suonata da Dylan in ogni data del tour successivo, la Rolling Thunder Revue.
Il tour era uno spettacolo mutevole fatto da molti artisti, la maggior parte dei quali erano del circuito folk del Greenwich Village, tra cui T-Bone Burnett, Allen Ginsberg, Ramblin' Jack Elliott, Steven Soles, David Mansfield, l'ex frontman dei Byrds, Reger McGuinn, il chitarrista inglese Mick Ronson, Scarlet Rivera, una violinista scoperta da Dylan mentre stava andando ad una prova, con la custodia del violino sulla schiena, e Joan Baez, con la quale Dylan tornerà a suonare insieme dopo più di diec'anni dall'ultima volta.
Successivamente anche Joni Mitchell si unì alla compagnia.
Il poeta Allen Ginsberg accompagnava la compagnia d'attori ed allestiva le scene per il film che Dylan stava contemporaneamente girando.
Sam Shepard era inizialmente impiegato come scrittore per il film, ma finì per seguire il tour come un cronista informale.
La Rolling Thunder Revue si compose di due tour, uno alla fine del 1975 e l'altro all'inizio del 1976, Tra i quali venne pubblicato Desire (1976).
Nell'album sono incluse molte delle nuove canzoni di Dylan che sembrano un diario di viaggio, e risentono dell'influenza del suo nuovo collaboratore, Jaques Levy.
Il tour del 1976 fu documentato da un concerto andato in onda in uno special televisivo, Hard Rain, poi uscito come LP.
Non un album live fu più acclamato ed atteso di quello pubblicato nel 2002 come quinto volume selle serie ufficiale del bootleg di Dylan, ', che documenta il tour del 1975.
Il singolo Rita May, un outtake dalle registrazioni di Desire, preceduto dalla versione di Hard Rain di Stuck Inside Of Mobile With The Memphis Blues Again fu pubblicato come per promuovere entrambi gli album.
Il tour del 1975 servì da sfondo per il film di quasi quattro ore che Dylan stava girando,Renaldo and Clara, composto da una parte narrativa disordinata ed improvvisata mescolata a spezzoni del concerto e reminiscenze.
Pubblicato nel 1978, il film ricevette brutte recensioni, per non dire severe, ed ebbe una breve trasposizione teatrale.
Più tardi, lo stesso anno, Dylan ripubblicò il film con una durata di due ore dominato dalle performances del concerto per essere più largamente distribuito.
Nel novembre del 1976 Dylan partecipò al concerto d'addio di The Band al fianco di altre star come Joni Mitchell, Muddy Waters, Van Morrision e Neil Young.
L'acclamato film del concerto, The Last Waltz, venne pubblicato nel 1978 e contiene metà dell'esibizione di Dylan.
In quell'anno Dylan scrisse e duettò con Eric Clapton la canzone Sign Language, inclusa nell'album No Reason To Cry.
Nel 1977 contribuì come accompagnamento canoro all'album di Leonard Cohen Death of a Ladies'Man, prodotto da Phil Spector.
Street Legal venne pubblicato nel 1978 ed i testi sono tra i più complessi e coesivi dell'opera dylaniana.
La qualità del suono non fu delle migliori per un problema di missaggio attribuito alle modalità di registrazione che ovattava il suono di gran parte degli strumenti fino alla versione rimasterizzata pubblicata quasi un quarto di secolo dopo.
Rinato.
Alla fine del 1970 Dylan divenne un cristiano rinato.
Dal gennaio all'aprile del 1979 Dylan frequentò una classe di biblistica alla Vineyard School of Discipleship a Reseda, nel sud della California.
Il pastore Kenn Gulliksen dichiarò: «Larry Myers e Paul Edmond andarono nella casa di Dylan e gli somministrarono i sacramenti.
Rispose dicendo "Sì", lui in effetti vuole Cristo nella sua vita.
E pregò quel giorno e ricevette il Signore».
Dylan pubblicò due album di musica gospel cristiana.
Slow Train Coming (1979) è generalmente considerato il più completo dei due, e vinse il Grammy Award come miglior cantante per la canzone Gotta Serve Somebody.
Il secondo album evangelico, Saved (1980), ricevette critiche contrastanti, anche se Kurt Loeder di Rolling Stone scrisse che era molto superiore, musicalmente, al suo predecessore.
Mentre era in tour tra l'autunno del 1979 e la primavera del 1980, Dylan non volle suonare nessuna delle sue vecchie, laiche canzoni, e faceva dichiarazioni sulla propria fede dal palco, come questa: «Anni fa loro… dicevano che ero un profeta.
Io dico "No, non sono un profeta", loro dicono "Sì, lo sei, tu sei un profeta".
Io dicevo "No, non sono io".
Loro dicono "Tu sicuramente sei un profeta": cercavano di convincermi di essere un profeta.
Adesso prendo posizione e dico che Gesù Cristo è la risposta.
Loro dicono "Bob Dylan non è un profeta".
Non possono che occuparsene».
Robert Hilburn intervistò Dylan a proposito della sua nuova direzione nella sua musica per il Los Angeles Times.
L'articolo di Hilburn, pubblicato il 23 novembre del 1980, inizia così: «Alla fine Dylan ha confermato in un'intervista quello che sta dicendo nella sua musica da diciotto mesi: è un cristiano rinato.
Dylan dice che ha accettato Gesù Cristo nel suo cuore nel 1978 dopo "una visione e sensazione" durante la quale la stanza si è mossa: "C'era una presenza nella stranza e non poteva essere nessun'altro che Gesù Cristo"».
La sua rinascita cristiana fu impopolare per molti dei fan e degli amici musicisti.
Poco prima di essere assassinato nel dicembre del 1980, John Lennon scrisse, senza riuscire a terminarla, Serve Yourself (Servi te stesso) in risposta della dylaniana Gotta Serve Somebody (Qualcuno lo devi servire).
Nel 1981, mentre la fede cristiana di Dylan era ormai manifesta, il suo «temperamento iconoclasta» non era cambiato, come Stephen Golden scrisse nel New York Times: «Mr.
Dylan mostra che né la sua età (ha quarant'anni) né la sua tanto pubblicizzata conversione alla rinascita cristiana ha alterato il suo temperamento essenzialmente iconoclasta».
Il direttore di Rolling Stone Jann Wenner scrisse la sua recensione di Slow Train Coming commentando: «Slow Train Coming è puro, vero Dylan, probabilmente il più puro e il più vero Dylan di sempre.
Il simbolismo religioso è una logica progressione della visione manichea della vita e della sua dolorosa lotta con bene e male... sino alla politica, all'economia e alla guerra che hanno fallito il tentativo di farci sentire meglio - come individui o come nazione - e noi guardiamo indietro a lunghi anni di rovina, quando forse il tempo per la religione è ritornato, e piuttosto improvvisamente, "come un ladro nella notte"».
Fin dall'inizio degli anni ottanta il rapporto tra Dylan e la religione ha suscitato dibattito tra fan e critici.
Dylan molto probabilmente ha supportato il movimento Chabad Lubvitch ed ha partecipato a molti rituali ebraici.
Più recentemente è venuto alla luce il fatto che Dylan ha prestato servizio in alcune sinagoghe Chabald in varie ricorrenze importanti.
Era presente a Woodbury, in una sinagoga di New York nel 2005<ref> ed ha servito per la Congregazione Beth Tafillah ad Atlanta, in Georgia, il 22 settembre 2007 (Yom Kippur), dove è stato chiamato a leggere la Torah per la sesta aliyah.
Nel 1997 disse a David Gates di Newsweek: «Ecco il rapporto tra me e il pensiero religioso.
Questa è una verità assoluta: ho trovato la religiosità e la filosofia nella musica.
Non l'ho trovata da altre parti.
Canzoni come Let Me Rest on a Paceful Mountain o I Saw the Light sono la mia religione.
Non aderisco ai rabbini, predicatori, evangelizzatori e tutto questo.
Ho imparato più dalle canzoni che da qualsiasi altra entità.
Le canzoni sono il mio lessico.
Io credo nelle canzoni».
In un'intervista pubblicata nel New York Times il 28 settembre 1997 il giornalista Jon Pareles scrive che «Dylan ora aderisce religioni non organizzate».
Agli anni ottanta: Trust Yourself.
Nell'autunno del 1980 ritornò brevemente in tour, reintroducento nella scaletta le sue canzoni più popolari degli anni sessanta, per una serie di concerti chiamati A Musical Retrospective.
Shot of Love, registrato la primavera successiva, rappresenta la prima composizione laica di Dylan in più di due anni, mescolata a canzoni esplicitamente cristiane.
L'ammaliante Every Grain of Sand secondo molti critici ricorda i versi di William Blake.
Negli anni ottanta la qualità dei lavori di Dylan fu altanelante, dal benaccolto Infields del 1983 al vellutato Down in the Groove del 1988.
Critici come Michael Gray condannano gli album degli anni ottanta sia per l'incuria delle registrazioni in studio che per la mancata pubblicazione delle sue migliori canzoni.
Le registrazioni di Infields produssero alcuni outtakes degni di nota, e molti hanno discusso sulla decisione di Dylan di escluderli dall'album.
I più considerati sono Blind Willie McTell(un tributo al cantante blues morto e una straordinaria evocazione della storia afroamericana pensando agli "spettri delle navi della tratta"), Foot of Pride e Lord Protect My Child.
Queste canzoni sono state pubblicate nell'album The Bootleg Series Volumes 1-3 (Rare & Unreleased) 1961-1991.
Un'iniziale versione di Infields, preparata dal produttore/chitarrista Mark Knopfler, conteneva arrangiamenti e tracklist differenti rispetto al prodotto finale.
Dylan prestò la sua voce per il singolo We Are the World, i cui proventi andarono in beneficenza per la carestia in Etiopia.
Il 13 luglio 1985 apparve al climax del Live Aid tenutosi al JFK Stadium.
Accompagnato da Keith Richards e Ron Wood, Dylan suonò una ruvida versione di Hollis Brown, una sua ballata sulla povertà rurale, e poi disse in mondovisione ad una platea di più di un miliardo di persone: «Io spero che parte di questo denaro... forse loro possono prenderne una parte, forse... uno o due milioni, forse... ed usarli per pagare le ipoteche su alcune fattorie che i contadini devono pagare alle banche».
Questa sua frase è stata criticata come inappropriata, ma ispirò Willie Nelson ad organizzare una serie di eventi di beneficenza, i Farm Aid, per ridurre i debiti dei contadini americani.
Nel 1986 Dylan fece un'incursione nella musica rap, partecipando all'album Kingdom Blow, di Kurtis Blow.
In un arrangiamento in parte fatto da Debra Byrd (una delle cantanti di supporto di Dylan) e Wayne K. Garfield (un socio di Blow), Dylan prestò la voce per il brano Street Rock.
In Chronicles - Volume 1 Dylan scrisse «Blow [...] mi aveva aggiornato sul genere Ice-T, Public Enemy, N.W.A.
, Run DMC.
Questa non era gente che andava in giro a darsi delle arie, [...] erano tutti poeti e sapevano come stavano le cose».
Nel luglio 1986 Dylan pubblicò Knocked Out Loaded, un album costituito da tre cover (di Little Junior, Kris Kristofferson e il gospel tradizionale Precious Memories), tre collaborazioni con altrettanti cantautori (Tom Petty, Sam Shepard e Carole Bayer Sager), e due composizioni a firma di Dylan stesso.
L'album ricevette soprattutto critiche negative: Rolling Stone lo definì «una cosa deprimente», e fu il primo album di Dylan dai tempi di Freewheelin a non entrare nella Top 50.
Fin da allora alcuni critici hanno definito la canzone di undici minuti scritta in collaborazione con Sam Shepard, Brownsville Girl, il lavoro di un genio, e alcuni siti web affermano che l'intero album sia stato largamente sottovalutato.
Tra il 1986 e il 1987 Dylan ha partecipato ad una lunga tournee con Tom Petty and The Heartbreakers, duettando con Petty in molte occasioni ogni concerto.
Il tour è stato filmato per il documentario Hard to Handle diretto da Gillian Armstrong.
Dylan partecipò anche al tour dei The Greatful Dead nel 1987, documentato poi dall'album Dylan & The Dead, che ricevette alcune critiche negative.
Dopo aver suonato con queste diverse formazioni Dylan inziò quello che è poi stato battezzato Never Ending Tour il 7 giugno 1988, suonando con una piccola band composta dal chitarrista G. E.
Smith.
Dylan continuerà a fare concerti con questa piccola band sempre in continua evoluzione per i seguenti diciannove anni.
Nel 1987 Dylan recitò nel film di Richard Marquand Hearts of Fire, nel quale interpretò il ruolo di una rockstar fallita finita a lavorare per un allevatore di pollame di nome Billy Parker che viene lasciato dalla sua amante adolescente per un giovane cantante.
Dylan contribuì anche alla colonna sonora con due canzoni originali, Night After Night e I Had a Dream About You, Baby, così come con una cover della canzone The Usual di John Hiatt.
Il film è stato un flop sia per le critiche che per il botteghino.
Dylan è stato inserto nella Rock and Roll Hall of Fame il 20 gennaio del 1988.
Nel discorso di presentazione, Bruce Springsteen disse: «Bob Dylan ci ha liberato la mente mente come Elvis ci ha liberato corpo.
Ci ha dimostrato che solo perché la musica è fisicamente innnata non significa che sia antiintellettuale».
Più tardi quella primavera Dylan si unì a Roy Orbison, Jeff Lynne, Tom Petty e George Harrison per creare il fortunato album Traveling Wilburys.
Nonostante la morte di Oribson nel dicembre del 1988, il resto del gruppo un secondo album nel maggio del 1990 intitolato inaspettatamente Traveling Wilburys Vol. 3.
Per Dylan gli anni ottanta finirono con le molte critiche ricevute dall'album Oh Mercy del 1989, fortemente influenzato dal produttore Daniel Lanois.
La canzone Most of the Time, una canzone d'amore, è stata utilizzata nel film Alta dedeltà, mentre What Was It You Wanted?
È stata interpretata sia come catechismo che come un ironico commento alle aspettative della critica e dei fan.
Il denso immaginario religioso di Ring Them Bells spinse molti critici a considerarla come una riaffermazione della fede in Dylan.
Scott Marchall scrisse che «Quando Dylan canta che "il sole sta calando/sulla vacca che è sacra" è lecito supporre che la mucca sacra qui sta per la biblica metafora per tutti i falsi dei.
Per Dylan, il mondo alla fine saprà che c'è un unico Dio».
Dylan girò anche alcuni video musicali in questo periodo, ma solo Political World trovò spazio regolarmente su MTV.
Anni novanta: Not Dark Yet.
Bob Dylan in concerto a Stoccolma, Svezia, nel 1996.
Gli anni novanta iniziarono con la pubblicazione di Under the Red Sky (1990), un dietro front rispetto al serioso Oh Mercy.
L'album venne dedicato a "Gabby Goo Goo", il soprannome che Dylan aveva dato alla sua figlia di quattro anni, e contiene alcune canzoni che sono solo apparentemente semplici, come Under the Red Sky e Wiggle Wiggle.
All'album parteciparono George Harrison, Slash dei Guns N' Roses, David Crosby, Bruce Hornsby, Stevie Ray Vaughan e Elton John.
A dispetto del cast stellare, l'album non piacque né al pubblico né alla critica, che dovranno aspettare ben sette anni per ascoltare altre canzoni inedite di Dylan.
Nel 1991 Bob Dylan è stato introdotto nella Minnesota Music Hall of Fame e nel 1992 partecipò ad un breve tour con Carlos Santana.
Per alcuni anni Dylan ritornò alle radici con due album di cover di vecchie canzoni blues e folk: Good as I Been to You(1992) e World Gone Wrong (1993), in cui suona solamente con la chitarra acustica.
Molti critici hanno commentato la quieta bellezza della canzone Lone Pilgrim scritta da un'insegnate del XIX secolo e cantata da Dylan con grande reverenza.
Un'eccezione a questo ritorno alle radici fu la collaborazione con Michael Bolton nel 1991 per la canzone Steel Bars, inclusa nell'album di Bolton Time, Love & Tenderness.
Venticinque anni dopo il famoso rifiuto di suonare al Festival di Woodstock del 1969, Dylan partecipò all'evento commemorativo Woodstock '94.
Nel 1995 Dylan registrò un concerto per MTV Unplugged.
Dylan avrebbe voluto suonare canzoni tradizionali, ma prevalsero le richieste della Sony di suonare le sue canzoni più famose.
L'album che documenta il concerto, MTV Unplugged, include John Brown, una canzone inedita del 1963 sulla devastazione della guerra e sullo sciovinismo.
Lo stesso anno Dylan prestò voce e chitarra alla cover di The Ballad Of Hollis Brown in collaborazione con Mike Seeger, poi pubblicata nell'album Third Annual Farewall Reunion.
Con una serie di canzoni probabilmente scritte mentre era bloccato dalla neve nel suo ranch in Minnesota, Dylan prenotò alcune sessioni di registrazione con Daniel Lanois al Criteria Studios di Miami nel gennaio del 1997 che secondo molti furono cariche ti tensione.
Più tardi quella stessa primavera, prima della pubblicazione dell'album, Dylan fu ricoverato in ospedale con una infezione al cuore che poteva risultargli fatale, una pericardite causata da istoplasma.
Il suo suo già programmato tour Europeo venne cancellato, ma Dylan uscì presto dall'ospedale.
«Ho veramente pensato che presto avrei visto Elvis», dichiarò in seguito.
A metà estate Dylan ritornò in tour, e in una prima data si esibì davanti a papa Giovanni Paolo II alla Conferenza Eucaristica Mondiale a Bologna.
Il papa davanti ad una folla di duecentomila persone fece un sermone basato sul testo di Blowin' in the Wind.
Il mese di settembre vide l'uscita del nuovo album, prodotto da Daniel Lanois, dal titolo Time Out of Mind.
Con il suo amaro giudizio sull'amore e morbose meditazioni, il primo album inedito dopo sette anni venne acclamato.
Inaspettatamente l'album venne apprezzato anche da un pubblico giovane, in particolare la canzone d'apertura, Love Sick.
Queste canzoni complesse fecero vincere a Dylan il suo primo Grammy come album solista dell'anno.
La canzone d'amore Make You Feel My Love venne rifatta sia da Garth Brooks che da Billy Joel.
Nel dicembre del 1997 l'allora presidente degli Stati Uniti d'America Bill Clinton presentò Dylan al Kennedy Center Honor nella East Room della Casa Bianca, tributandolo così: «Probabilmente ha avuto più impatto sulla mia generazione di qualsiasi altro artista.
La sua voce e le sue liriche non sono sempre state facili da ascoltare, ma attraverso la sua carriera Bob Dylan non ha mai mirato alla simpatia.
Ha disturbato la pace e messo a disagio i potenti».
Nel 1998 Dylan partecipò all'album Clinch Mountain Country di Ralph Stanley, duettando con lui.
Tra giugno e settembre del 1999 andò in tournè con Paul Simon.
Suonarono molte canzoni insieme ad ogni concerto, come I Walk the Line e Blue Moon Of Kentucky.
Dylan finì gli anni novanta ritornando sul grande schermo dopo dieci anni nel ruolo di Alfred, il chauffeur al fianco di Ben Gazzara e Karen Black in Paradise Cove di Robert Clapsaddle.
2000-2003.
Con la sua canzone del 2000 Things Have Cganged, scritta per il film Wonder Boys, vinse un Golden Globe e un Oscar come miglior canzone originale.
Per ragioni ignote, Dylan portò l'Oscar (secondo alcune voci un facsimile) in tourné, appoggiandolo su un amplicficatore durante i concerti.
Love and Theft venne pubblicato l'11 settembre 2001.
Dylan stesso produsse l'album sotto lo pseudonimo di Jack Frost; il suo suono particolare è dovuto soprattutto agli accompagnamenti, Tony Garnier, bassista e leader della band, suonò con Dylan per dodici anni, più a lungo di qualsiasi altro musicista.
Larry Campbell, un abile chitarrista, ha suonato in tour con Dylan dal 1997 a tutto il 2004.
L'altro chitarrista, Charlie Sexton, e il batterista David Kemper, oltre a suonare nei concerti, hanno anche suonato in Time Out of Mind.
L'album fu accolto positivamente dalla critica e nominato per alcuni Grammy Award.
I cirtici fecero notare come Dylan, in quest'ultimo periodo della sua carriera, avesse ampliato i suoi orizzonti musicali.
Lo stile di quest'ultimo album include rockabilly, western swing, jazz ed infine ballate lounge.
Love and Theft generò delle controversie quando vennero notate alcune similitudini con le liriche di Confessions of a Yakuza dello scrittore giapponese Junichi Saga.
Non è chiaro se Dylan abbia intenzionalmente plagiato l'opera di Saga, il suo addetto stampa non ha mai rilasciato dichiarazioni in merito.
Tra Love and Theft e l'album successivo (che verrà pubblicato cinque anni più tardi) Dylan registrò canzoni (sia inedite che cover) per alcuni progetti differenti.
I Can't Get You Off of My Mind è il contributo di Dylan all'album tributo a Hank Williams Timeless, pubblicato nel settembre del 2001.
Il 2002 vide l'uscita della sua versione di Train Of Love, inclusa poi nell'album Kindred Spirits, un album tributo a Johnny Cash.
Dylan registrò la canzone per una trasmissione televisiva su Johnny Cash andata in onda nell'aprile del 1999.
Introducendola, Dylan ringraziò Cash per «aver preso le mie parti in un lontano passato».
Nel 2002 Solomon Burke registrò una versione della sconosciuta canzone di Dylan Stepchild per il suo Don't Give Up on Me.
Mentre la canzone non era mai apparsa come registrazione di studio, ci sono alcuni di bootleg in circolazione risalenti alla fine degli anni settanta.
Nel febbraio del 2003 la lunga ballata Cross the Green Mountain, scritta e registrata da Dylan, fu pubblicata come traccia di chiusura della colonna sonora del film di guerra Gods and Generals, e poi apparsa come una delle quarantaude canzoni rare nell'edizione dell'album ' scaricabile dall'iTunes Music Store.
Venne anche prodotto un video musicale in promozione del film.
Nel 2003 uscì il film Masked and Anonymous, nato dalla collaborazione tra Dylan e il produttore televisivo Larry Charles, che vide la partecipazione di molti attori famosi.
Dylan e Charles scrissero il film con gli pseudonimi di Rene Fontane e Sergei Petrov.
Data la difficoltà di decifrare molte delle sue canzoni, Masked and Anonymous abbe poco successo nei cinema, e fu criticato da molti dei maggiori critici.
Pochi capirono la visione oscura e misteriosa degli Stati Uniti come una repubblica delle banane lacerata dalla guerra.
2004-2006.
Il 23 giugno 2004 Dylan fu insignito con una laurea ad honorem dall'università di St. Andrews, diventando così "Dottore della Musica".
Il professore Neil Corcoran della facoltà di inglese, autore di una serie di saggi su Dylan intitolati Do You Mr Jones: Bob Dylan with the Poets and the Professors, nel suo discorso di presentazione disse che «Per molti di noi, Bob Dylan è stato un'estensione delle nostre coscienze e parte della loro crescita».
Questa è solo la seconda volta che Dylan ha accettato una laurea ad honorem, la prima gli era stata conferita dalla Princeton Univercity nel 1970.
Il documentario di Martin Scorsese No Direction Home andò in onda il 26 e il 27 settembre del 2005 nel canale BBC Two nel Regno Unito e sulla PBS negli Stati Uniti.
Il documentario di concentra negli anni tra l'arrivo a New York nel 1961 e l'incidente motociclistico del 1966 ed è composto da interviste a Suze Rotolo, Liam Clancy, Joan Baez, Allen Ginsberg, Dave Van Ronk, Bob Neuwirth e molti altri, oltre che allo stesso Dylan.
Il film venne premiato con un Peabody Award nell'aprile del 2006 e con un Coloumbia duPont Award nel gennaio 2007.
Contestualmente al documentario venne pubblicata una colonna sonora nell'agosto del 2005 contenente molto materiale inedito dei primi anni di Dylan intitolata '.
Dylan stesso ritornò in studio in diverse occasioni nel 2005 in cui registrò Tell Ol'Bill per il film North Country - Storia di Josey.
La canzone è inedita, anche se basata su I Never Love But One della Carter Family.
Nel febbraio 2006 Dylan registrò alcune canzoni a New York che formeranno l'album Modern Times, pubblicato il 29 agosto del 2006.
In una pubblicizzata intervista per promuovere l'album, Dylan criticò la qualità del suono delle moderne registrazioni e dichiarò che «probabilmente suonano dieci volte meglio nello studio quando le registriamo».
A dispetto delle dicerie che accusavano di grossolanità la voce di Dylan (il critico del Guardian ha criticato il suo modo di cantare nell'album come «catarrale rantolo di morte»), molti critici diedero all'album un alto punteggio e lo descrissero come l'ultimo episodio di fortunata trilogia composta anche da Time Out of Mind e Love and Theft.
Tra le canzoni più menzionate ci sono 2 (il tiolo è un omaggio alla canzone omonima di Merle Haggard), e la canzone finale, Ain't Talkin, una talking blues di nove minuti in cui Dylan sembra stia camminando «attraverso una avvolgente oscurità, prima di svanire definitivamente nel buio».
Modern Times fece notizia per aver esordito alla numero uno della classifica degli Stati Uniti, per la prima volta da Desire del 1976.
L'album raggiunse la vetta della classifica anche in Auistralia, Canada, Danimarca, Irlanda, Nuova Zelanda, Norvegia e Svizzera.
Nominato per tre Grammy Awards, Modern Times vinse il premio per il "Miglior album di musica folk americana contemporanea" e Bob Dylan vinse il premio come "Miglior Performance vocale solista" con il brano Someday Baby.
Modern Times fu nominato album dell'anno nel 2006 da Rolling Stone e da Uncut nel Regno Unito.
In contemporanea all'uscita dell'album l'iTunes Music Store pubblicò ', una raccolta digitale contenente tutti i suoi album di studio (733 tracce in totale), quarantadue tra canzoni rare ed inediti e un libretto di cento pagine.
Per promuovere questa raccolta e il nuovo album su iTunes, la Apple fece uno spot televisivo di trenta secondi in cui Dylan, vestito in stile country/western, canta in playback Someday Baby contro uno sfondo bianco.
Nel settembre del 2006 Scott Warmuth, un disc jokey di Albuquerque notò delle somiglianze tra i testi di Modern Times e la poesia di Henry Timrod, il "Poeta laureato della Southern Confederacy".
Un grande dibattito si scatenò nelle colonne del New York Times e di altri giornali sulla natura del "prestito" all'interno della musica folk e nella letteratura.
Il 3 maggio 2006 Dylan esordì come conduttore radiofonico con la prima puntata del suo programma settimanale Theme Time Radio Hour, per la XM Satellite Radio.
Ogni puntata era concentrata su un tema come "Fiori", "Lacrime", "La Bibbia", "Uomini ricchi, uomini poveri", la puntata su baseball fu anche inclusa nella National Baseball Hall of Fame nel giugno del 2006.
La scaletta musicale era composta da canzoni classiche e sconosciute degli anni trenta, quaranta e cinquanta, oltre ad alcune canzoni suonata da Dylan stesso prese dal repertorio dei Blur, Prince, Billy Bragg & Wilco, Mary Gauthier ed anche L.L.
CoolJ e The Streets.
Ogni puntata era introdotta da alcune frasi lette con vice sensuale dall'attrice Ellen Barkin.
La BBC Radio 2 iniziò la trasmissione del programma nel Regno Unito il 23 dicembre 2006, e la BBC 6 Music iniziò a trasmetterla il mese successivo.
Il programma ricevette gli elogi dei fans e dei critici per il modo in cui Dylan comunicò i suoi gusti eclettici in fatto di musica con eleganza ed umorismo eccentrico.
L'autore musicale Paeter Guralnick commentò: «Con questo show, Dylan bussa nel suo profondo amore - e voglio far notare la sua fede - per il mondo musicale intero.
Sento come i suoi commenti spesso riflettano lo stesso apprezzamento per l'umana commedia di cui è cosparsa la sua musica».
Dopo cinquanta puntate di successo, la seconda stagione del programma è cominciata il 19 settembre 2007 e terminata il 2 aprile 2008.
2007 - presente.
Il 2007 vide l'uscita il 24 aprile di una nuova canzone, Huck's Tune, scritta e registrata per la colonna sonora del film Le regole del gioco.
Nell'agosto del 2007 venne annunciata la vincita del Leone d'Oro per il film I'm Not There, scritto e diretto da Todd Haynes, che sostiene di essersi ispirato «alla musica e dalle molte vite di Bob Dylan».
Nel film sei diversi personaggi rappresentando differenti aspretti della vita di Dylan, che viene interpretato da sei diversi attori: Christian Bale, Cate Blanchett, Marcus Carl Franklin, Richard Gere, Heath Ledger e Ben Whishaw.
(Un settimo personaggio, un'incarnazine di Dylan simile a Charlie Chaplin, era presente nella sceneggiatura, ma venne tagliato dal copione.
) Il titolo del film deriva da una misteriosa canzone suonata nelle sessioni di registrazione di The Basement Tapes che non è mai stata pubblicata.
Registrazioni del 1967 vennero incluse nella colonna sonora del film, tutte le altre tracce sono cover di canzoni di Dylan registrate appositamente per il film da diversi artisti tra cul Stephen Malkmus, Jeff Tweedy, Willie Nelson, Cat Power e Tom Verlaine.
Commentando le diverse identità di Dylan, e il perché della scelta di sei attori differenti per ritrarre Dylan, Haynes scrive: «Nel momento in cui provi a prendere e tenere con te Dylan, lui non è a lungo dov'era.
E come una fiamma: se provi a prenderla con le mani sicuramente ti bruci.
La vita di Dylan in cambiamento e le costante sparizioni e le costanti trasformazioni di fanno agognare di prenderlo, per trascinarlo giù e inchiodarlo.
Ed è questo il motivo per cui i suoi fan sono così ossessivi, così desiderosi di trovare la verità e l'assolutezza e le risposte da lui - pensate che Dylan non provvederà mai a questo e sarete solamente frustrati… Dylan è difficile e misterioso ed evasivo e frustrante, e ti permette di identificarlo maggiormente come un'identità marginale».
Il primo ottobre la Columbia Records pubblicò un triplo CD intitolato semplicemente Dylan, che raccoglie un'antologia di tutta la sua carriera.
Come parte della campagna pubblicitaria per l'album, usando il logo Dylan 07, venne chiesto al produttore inglese Mark Ronson di produrre un remix di Most Likely You Go Way (Ant I'll Go Mine), pubblicata in Blonde on Blonde (1966).
Fu la prima volta che Dylan approvò un remix di una sua canzone famosa.
Il singolo venne pubblicato in ottobre, ma non incluso nella tracklist di Dylan.
L'artificiosità della campagna pubblicitaria del Dylan 07 fa pensare che il profilo commerciale di Dylan sia più alto nella prima decade del nuovo millennio che negli anni novanta.
Nel 2004 molta pubblicità circondò la decisione di Dylan di partecipare ad uno spot televisivo per Victoria's Secret, e nell'ottobre del 2007 Dylan apparve in una campagna pubblicitaria per promuovere la Cadillac Escalade del 2008.
Dedicò anche un'ora del suo programma radiofonico alla Cadillac.
Pubblicato in ottobre, il DVD The Other Side of the Mirror: Bob Dylan Live at the Newport Folk Festival 1963-1965 contiene materiale inedito e racconta dei cambiamenti stilistici di Dylan dalla prima volta che partecipò al festival all'ultima.
Il documentario venne trasmesso da BBC Four il 14 ottobre 2007.
Il regista Murray Lerner commentò: «Nel corso diei tre concerti di Newport, Dylan divenne più conscio del suo potere.
Il suo carisma era sorprendente.
Con l'elettricità e la radio fece quello che Yeats, Lorca, T.
S. Eliot and Ezra Pound non erano riusciti a fare.
Aveva raggiunto il grande pubblico con la poesia».
La Random House pubblicò il libro di disegni e dipinti di Dylan Drawn Blank nel 1994.
Il direttore di gallerie d'arte tedesco Ingrid Mössinger propose a Dylan di esibire questi lavori.
Il risultato fu che nell'ottobre del 2007 venne inaugurata al pubblico la prima personale di Dylan, The Drawn Blank Series, al Kunstsammlungen di Chemnitz, composta di 170 acquerelli e guazzi.
L'editore Prestekl Verlag, simultaneamente, pubblicò il catalogo della mostra.
Gli stessi disegni saranno in mostra in una galleria d'arte di Londra dal 14 giugno 2008.
Alla fine del 2007 Dylan registrò una nuova versione di A Hard Rain's A-Gonna Fall in esclusiva per l'expo mondiale di Saragozza del 2008, ed è stato scritturato per l'apertura della fiera l'8 giugno il cui tema sarà l'"acqua e lo sviluppo sostenibile".
Così come ha scelto la band locale Amaral per registrare la versione della canzone in spagnolo, la nuova versione finisce come alcune parole non cantate sul suo «essere orgoglioso di far parte di una missione per fare dell'acqua un bene sicuro e pulito per ogni umano che vivrà in questo mondo».
Nel febbraio 2008 Dylan ha pubblicato una personale selezione nella serie Artist's Choice dell'etichetta Starbucks Entertainment.
Le sedici canzoni includono artisti conosciuti come Billie Holyday e Flaco Jimenez, vecchie canzoni preferite di Stanley Brothers e Junior Wells, e di artisti meno conosciuti come Pee Wee Crayton e la cantante etiope Gétatchéw Kassa.
Dylan ha anche contribuito alle note dell'album, in cui descrive l'importanza storica di ogni artista.
Nel 2008 Dylan vinse il Premio Pulitzer alla carriera per «il profondo impatto sulla musica e la cultura popolare d'America, grazie a composizioni liriche dallo straordinario potere poetico».
Attualmente Dylan sta curando il progetto per mettere in musica alcuni testi "perduti" di Hank Williams, similmente a quello chefecero Dilly Bragg e Wilco con le canzoni di Woody Guthrie nell'album Mermaid Avenue.
Dylan sta curando il progetto in collaborazione con Jack White, Willie Nelson, Lucinda Williams, Alan Jackson e Norah Jones.
Il progetto ha avuto inizio quando Dylan prese i testi dalla ventiquattr'ore di Williams la notte del decesso.
Concerti recenti e il Never Ending Tour.
Dylan ha suonato in circa cento date negli anni novanta e duemila, un programma più ricco di quello di altri artisti che iniziarono la carriera negli anni sressanta.
Il Never Ending Tour continua, ancorato al basista Tony Garnier e altri musicisti di talento più conosciuto dai musicisti stessi che dal pubblico.
Per il dispiacere del pubblico, Dylan rifiuta di fare un'operazione nostalgia.
I suoi arrangiamenti rielaborati, la band in continua evoluzione e un approccio sperimentale al canto rendono la musica imprevedivile sera dopo sera, e molti fan se ne sono lamentati.
Come la sua estensione vocale diminuì, Dylan ricorse ad una tecnica che venne chiamata "upsinging".
Un critico ha descritto la tecnica come uno «smantellare melodie per esprimere frasi in monotono e finirle un'ottava più alte».
Per due anni e mezzo, tra il 2003 e il 2006, Dylan lasciò la chitarra per la tastiera.
Varie dicerie sono circolate sul perché di questa scelta, nessuna veramente attendibile.
Secondo David Gates, un giornalista di Newsweek che intervistò Dylan nel 2004, «[Dylan] fondamentalmente capì che la sua chitarra non gli dava un suono abbastanza pieno che in fondo gli mancava (sei corde sulla chitarra, dieci dita sulla tastiera).
Pensò di scritturare un tastierista così da non doverla suonare lui stesso, ma non riuscì trovarlo.
"La maggior parte del tastieristi", disse, "vogliono essere solisti, e io voglio un suono d'accompagnamento"».
La band di Dylan ha due chitarristi al fianco di un musicista multistrumentista che suona steel guitar, mandolino, banjo e violino.
Dal 2002 al 2005 la tastiera di Dylan aveva un un suono da pianoforte, ma nel 2006 cominciò a suonare come un organo.
All'inizio del tour europeo della primavera del 2007, Dylan suonò la prima metà del concerto con una chitarra elettrica e la seconda con la tastiera.
All'inizio del 2008 si sito ufficiale di Bob Dylan annunciò una prossima data del Never Ending Tour a Dallas, seguita da un tour in Messico e in Sud America tra febbraio e marzo.
Vita Personale.
Dylan sposò Sara Lownds il 22 novembre del 1965.
Il loro primo figlio, Jesse Byron Dylan, nacque il 6 gennaio 1966.
Dylan e Sara ebbero quattro figli: Jesse Byron, Anna Lea, Samuel Isaac Abraham e Jackob Luke (nato il 9 dicembre 1969).
Dylan adottò anche la figlia del precedente matrimonio di Sara, Maria Lownds (poi Dylan), nata il 21 ottobre 1961 e adesso sposata col musicista Peter Himmelman.
Negli anni novanta il suo figlio più giovane, Jackob Dylan, si fece conoscere come cantante della band The Wallflowers.
Jesse Dylan è un regista cinematografico e un uomo d'affari di successo.
Bob e Sara divorziarono il 29 giugno del 1977.
Nel giugno del 1986 Dylan sposò una sua corista di lunga data, Carolyn "Carol" Dennis.
La loro figlia, Desiree Gaberielle Dennis-Dylan nacque il 31 gennaio 1986 e la coppia divorziò nell'ottobre del 1992.
Il loro matrimonio e la figlia rimasero segreti fino alla pubblicazione della biografia Down The Highway: The Life Of Bob Dylan ad opera di Howard Sounes nel 2001.
I fan.
Dylan in un graffito ad Austin, Texas.
La grande e attiva folla di ammiratori di Dylan scrive libri, saggi e fanzine ad un ritmo forsennato.
Mantengono una massiva presenza di Dylan in internet con notizie aggiornate quotidianamente: un sito raccoglie la scalettadi ogni concerto, un altro l'elenco bootleg che sono stati pubblicati e in un'altro i visitatori possono scommettere sulla scaletta dei successivi concerti, oltre a migliaia di altri siti, più o meno amatoriali.
All'interno, momenti della fine dei concerti, scaletta dei concerti e recensioni sono postate dai fan più accaniti.
The Dylan Pool, creato nel 2001, è stato fatto da CNN, CBC, BBC e la Associated Press, che scrisse: «The Dylan Pool riflette sia l'ossessivo interesse per la carriera di Dylan che continua da quarantacinque anni che il modo in cui questo guerriero della strada ha strutturato la sua carriera».
Questo permette un'interazione tra i fan mentre aggiungono un livello di competizione attraverso l'unico gioco online su Bob Dylan.
Nell'estate del 2007 il sito venne chiuso ma alcuni fan avevano anticipato questa eventualità e lanciarono un nuovo sito:.
Il poeta laureato d'Inghilterra Andrew Motion, è un supporter del lavoro di Dylan, così come Lou Reed, Bono, Neil Young, Bruce Springsteen, Tom Petty, The Go-Betweens, David Bowie, Bryan Ferry, Mike Watt, Roger Waters, Ian Hunter, Paul Simon, David Gilmour, Nick Cave, Keith Richards, Patti Smith, Iggy Pop, Jack White, Noel Gallagher, Ronnie Wood, Trip Lucid, Glen Hansard, Robyn Hitchcock and Tom Waits.
' venne fondato nel 1985 ed è la più vecchia fanzine ancora in pubblicazione.
Pubblicato fin dall'inizio da Derek Barker, il magazine bimestrale ha abbonati in trentadue paesi.
Chronicles - Volume 1.
Dopo un lungo ritardo, l'ottobre del 2004 vide la pubblicazione dell'autobiografia di Dylan Chronicles - Volume 1, con la quale ancora una volta tradì le aspettative.
Dylan scrisse tre capitoli sull'anno passato tra l'arrivo a New York e la pubblicazione del primo album, focalizzando l'attenzione nel periodo prima del successo ed ignorando la metà degli anni sessanta.
I dettagli sull'incidente motociclistico sono limitati a qualche parola in una sola frase.
Dedicò dei capitoli a due album meno considerati, New Morning (1970) e Oh Mercy (1989), dove parla della collaborazione col poeta Archibald MacLeish e il produttore Daniel Lanois.
Nel capitolo di New Morning, Dylan esprime disgusto per l'etichetta di «portavoce di una generazione» che gli era stata conferita e per i suoi ammiratori più fanatici.
Un altro capitolo è dedicato alla spiegazione di uno stile chitarristico espresso in dettagli matematici che lui definisce come la chiave della sua rinascita degli anni novanta.
A dispetto dell'opacità di alcuni passaggi, c'è una complessiva chiarezza in una che generalmente manca negli altri scritti in prosa, ed una considerevole generosità verso amici e amanti dei suoi primi anni.
Alla fine del libro Dylan descrive con grande passione il monento in cui sentì la canzone Jenny dei pirati di Brecht e Weil, e il momento in cui sentì per la prima volta Robert Johnson, In questi passaggi Dylan indica il processo che lo portò ad iniziare a scrivere canzoni sue.
Chronicles: Volume 1 raggiunse la seconda posizione nella classifica dei libri non narrativi del New York Times nel dicembre del 2004 e fu nominato per il Nartional Book Award.
Nello stesso tempo, Amarzon.com e Barnes & Noble riportarono il libro alla prima posizione nelle loro rispettive classifiche.
Chronicles - Volume 1 è il primo volume di una programmata trilogia.
Nell'aprile del 2008 è stato confermato dalla casa editrice Simon & Schuster che Dylan sta lavorando al secondo volume della trilogia che dovrebbe essere pubblicato negli Stati Uniti alla fine del 2008.
Bob Dylan in italiano.
Le canzoni di Bob Dylan sono state spesso tradotte in italiano (Tito Schipa Jr.
ha dedicato all'autore un intero album, intitolato Dylaniato); di seguito riportiamo un elenco non esaustivo delle principali cover (con l'indicazione del titolo in italiano, dell'interprete e dell'anno di pubblicazione).
</doc> 
<doc id="766" url="http://it.wikipedia.org/wiki/Berkelio">
Berkelio.
Il berkelio è l'elemento chimico della tavola periodica degli elementi, che ha come simbolo Bk e come numero atomico 97. un elemento metallico radioattivo nella serie degli attinidi: il berkelio fu sintetizzato per la prima volta bombardando americio con particelle alfa (ioni di elio) e fu battezzato berkelio in onore di Berkeley in California.
Il berkelio fu il quinto elemento transuranico ad essere sintetizzato.
Caratteristiche.
Quantità ponderabili di berkelio-249 (emivita 314 giorni) renderebbero possibile determinare alcuine delle sue proprietà.
Fino ad ora (2004) non è stato ancora isolato nella sua forma elementare, ma si prevede sia un metallo argenteo che si ossida facilmente all'aria ad alte temperature e si scioglie in acidi minerali diluiti.
Allo scopo di identificare vari composti del berkelio sono state usate tecniche di diffrazione a raggi X: sono stati esaminati diossido di berkelio (BkO2), fluoruro di berkelio (BkF3), ossicloruro di berkelio (BkOCl) e triossido di berkelio (BkO3).
Nel 1962 venne isolata una quantità visibile ad occhio nudo (tre milligrammi) di cloruro di berkelio.
Fu la prima volta in cui venne prodotta una quantità osservabile di questo elemento.
Come gli altri attinidi, il berkelio si accumula nel tessuto scheletrico.
Non ha alcun uso al di fuori della ricerca di base e non gioca alcun ruolo biologico.
Storia.
Il berkelio fu sintetizzato da Glenn T. Seaborg, Albert Ghiorso, Stanley G. Thompson e Kenneth Street Jr all'Università della California a Berkeley nel dicembre 1949.
La squadra di ricercatori usò un ciclotrone per bombardare un bersagli da un milligrammo di americio-241 con particelle alfa per produrre berkelio-243 (emivita 4,5 ore) e due neutroni liberi.
Uno degli isotopi a più lunga vita di questo elemento, il berkelio-249 (emivita 320 giorni), fu più tardi sintetizzato bombardando un bersaglio di 244Cu con un intenso fascio di neutroni.
Isotopi.
Sono noti 19 radioisotopi di berkelio, di cui i più stabili sono 247Bk con emivita di 1380 anni, 248Bk con emivita di più di 9 anni e 249Bk con emivita di 320 giorni.
Tutti i rimanenti isotopi sono molto radioattivi, con emivite di meno di 5 giorni, e la maggior parte di meno di 5 ore.
Questo elemento ha anche 2 stati metastabili, di cui il più stabile è il 248mBk (t½ 23,7 ore).
Gli isotopi di berkelio hanno peso atomico che va da 235,057 amu (235Bk) a 254,091 amu (254Bk).
</doc> 
<doc id="767" url="http://it.wikipedia.org/wiki/Bohrio">
Bohrio.
Il bohrio è l'elemento chimico della tavola periodica degli elementi, che ha come simbolo Bh e come numero atomico il 107.
È un elemento sintetico il cui isotopo più stabile è il Bohrio-262, che ha una emivita di 102 ms.
Storia.
Il bohrio è stato sintetizzato per la prima volta nel 1976 da un team sovietico guidato da Y. Oganessian a Dubna, riuscendo a produrre l'isotopo 261Bh con una emivita di 10 ms.
L'elemento fu ottenuto bombardando il bismuto-204 con nuclei pesanti di cromo-54.
Nel 1981 un gruppo di ricerca tedesco guidato da Peter Armbruster e Gottfried Münzenberg ai Gesellschaft für Schwerionenforschung di Darmstadt fu in grado di confermare i risultati del team sovietico e di produrre il bohrio, questa volta il più stabile Bh-262.
I tedeschi suggerirono il nome nielsbohrio, in onore del fisico danese Niels Bohr.
I sovietici suggerirono di dare questo nome all'elemento 105 (dubnio).
A causa di una controversia sulla denominazione degli elementi dal 101 al 109, l'IUPAC adottò unnilseptio (Uns) come nome temporaneo dell'elemento.
Nel 1994 un comitato dell'IUPAC raccomandò per l'elemento 107 il nome bohrio.
Anche se questo nome è conforme ai nomi degli altri elementi che onorano degli individui, nei quali si considera solo il cognome, la scelta fu avversata da molti a causa della possibile confusione con il boro.
Nonostante ciò, il nome bohrio è stato riconosciuto internazionalmente nel 1997.
</doc> 
<doc id="768" url="http://it.wikipedia.org/wiki/Box-plot">
Box-plot.
Il box-plot (o semplicemente boxplot o anche box & whiskers plot – letteralmente: "diagramma a scatola e baffi") è una forma di rappresentazione grafica in statistica.
Serve per descrivere in modo compatto e grafico la distribuzione di una funzione.
È il disegno su un piano cartesiano di un rettangolo, i cui estremi sono il primo e terzo quartile (Q1 e Q3), è tagliato da una linea all'altezza della mediana (Q2).
Il minimo della distribuzione viene indicato con (Q0), mentre il massimo con (Q4).
Abitualmente vengono aggiunte due righe (detti anche baffi) corrispondenti ai valori distanti 1,5 volte la distanza interquartile a partire rispettivamente dal primo dal terzo quartile.
Alle volte vengono anche rappresentati nel grafico i valori che fuoriescono dall'intervallo delimitato dalle due righe come punti isolati Pare che a John Wilder Tukey venne chiesto perché nella determinazione dei valori adiacenti superiore ed inferiore fosse stata scelta una distanza limite dai quartili pari a 1,5 e lui avrebbe risposto "perché 1 è poco e 2 troppo".
</doc> 
<doc id="784" url="http://it.wikipedia.org/wiki/Biella_%28BI%29">
Biella (BI).
Biella (in piemontese Bièla) è una città del Piemonte con 46.112 abitanti, capoluogo dell'omonima provincia.
La sua area urbana tuttavia si estende ben oltre la sola area comunale includendo svariati comuni limitrofi tanto da arrivare a superare ampiamente i 100.000 abitanti.
Toponomastica.
Il nome antico della città era Bugella Civitas.
Contrariamente a quanto si potrebbe pensare però esso non è di origine latina, ma latinizzato in tempi successivi.
Secondo alcuni studiosi la "g" doveva essere pronunciata in modo tale che suonasse come "bujella"; secondo altri il nome potrebbe invece derivare da "Bruticella", come veniva chiamata un'antica dimora romana.
Ci sono poi altre versioni che vogliono il nome derivante da "Betulla" ("Biolla" nel dialetto locale), oppure "Biel" (dio celtico della vegetazione) e infine da "Bag" (o "Bhag") che nell'antica lingua indo-europea significava faggio, albero diffuso sui monti e sulle colline biellesi.
Non a caso l'albero di faggio campeggia nello stemma della città.
Luoghi di rilievo.
Luoghi di rilievo turistico sono, nella Val Cervo, l'Oasi Zegna e il centro sciistico di Bielmonte, presso Trivero raggiunto dalla Strada Statale 232 Panoramica Zegna); il Parco della Burcina, riserva naturale con flora protetta, il territorio della Bessa e la riserva naturale regionale detta delle Baragge, un'area verde che fa da corona alla parte a sud-est della città.
Luogo di culto è il Santuario mariano di Oropa, situato a una dozzina di chilometri dal capoluogo e meta di pellegrinaggi.
Di interesse turistico anche la stessa città di Biella con il suo nucleo storico di Piazzo, ricco di atmosfere medievali e la città bassa per la presenza di alcuni importanti monumenti come il Battistero adiacente alla Cattedrale e la Chiesa di San Sebastiano prossima al palazzo dove sorge il Museo del Territorio.
Geografia.
Biella è situata ai piedi delle Prealpi biellesi, al centro di rilievi montuosi ricchi di sorgenti (Massiccio del Bo, monti Mucrone - con l'omonimo lago - e Camino cuore delle Prealpi) che alimentano i torrenti Elvo a ovest della città, Oropa e Cervo a est.
I collegamenti alle grandi vie di comunicazione del nord Italia sono garantiti attraverso la Strada Statale 142 Biellese e le autostrade A4 Torino-Milano (caselli di Santhià e Carisio), A5 Torino-Aosta (caselli di Albiano d'Ivrea ed Ivrea) e A26 Genova-Gravellona Toce (casello di Romagnano Sesia, o caselli di Vercelli, Carisio, Santhià).
La strada tangenziale - della quale gli ultimi tratti sono stati aperti nel 2006 - delimita la zona Sud della città, favorendo un rapido scorrimento tra la zona Ovest ed Est del Biellese, innestandosi sulla variante della ex-SS142, ora arteria di valenza regionale.
Nel limitrofo comune di Cerrione è localizzato un piccolo ma bene attrezzato aeroporto turistico.
Le origini della città.
In base ad antichi ritrovamenti preistorici si ha la certezza che i primi abitanti del Biellese furono celti e liguri; essi si collocarono vicino ai corsi d'acqua e si dedicarono alla pesca, alla caccia e, in seguito, alla pastorizia.
Una popolazione ligure - i Vittimuli, o Victimuli - si sviluppò lungo i territori della zona della Bessa (pianura biellese) e sfruttò i giacimenti auriferi che, avevano lasciato le glaciazioni sciogliendosi, lungo il torrente Elvo.
Tale sfruttamento continuò anche in epoca romanica e continua tutt'oggi, sia pure come semplice hobby.
Sulla collina dove sorge l'attuale Parco della Burcina vi sono stati verso la fine degli anni cinquanta ritrovamenti di attrezzi da lavoro e monili risalenti all'età del bronzo che testimoniano le antiche origini di Biella.
Bugella.
Un documento dell'anno 826 attesta come l'allora Bugella venne donata al conte Busone da Ludovico il Pio (figlio di Carlo Magno), imperatore del Sacro Romano Impero, di cui il Busone era messo.
È questa la prima volta che il nome della città compare in un testo ufficiale; un altro documento (anno 882) testimonia poi di un'altra cessione, questa volta da parte di Carlo il Grosso alla Chiesa di Vercelli.
Nel X secolo la città è abitata da popoli romanici, Alemanni, Longobardi e Franchi, i quali costruiscono le prime mura per difendersi dalle invasioni barbariche.
Di questo periodo restano oggi il Battistero.
Esisteva anche un'attigua chiesa di Santo Stefano (nome dell'attuale duomo cittadino) attorno ai quali crebbe la città.
Di quest'ultima resta soltanto il campanile.
Rivalità fra i Visconti e i Savoia.
Tra il XIV secolo e il XV secolo ci furono numerosi scontri tra i Visconti e i Savoia per avere il possesso del Biellese.
Nel 1377 una rivolta cittadina capeggiata dal canonico Ardizzone Codecapra pose fine al dominio dei Vescovi di Vercelli, con la dedizione ai Savoia.
Sul finire del Quattrocento si costruisce in città la Basilica di San Sebastiano.
Seicento e Settecento.
Il XVII secolo vide invece guerre contro i Francesi e gli Spagnoli e la città fu occupata dai primi nel 1704; nel 1706 l'eroico soldato biellese Pietro Micca salvò a prezzo della propria vita la città di Torino e di conseguenza Biella dall'invasione francese.
Il 1° giugno 1772 fu eretta la Diocesi di Biella.
Nel 1798 Biella fu però nuovamente occupata dai Francesi con l'approvazione dei liberali biellesi che speravano in un futuro prospero e privo di conflitti.
Nella piazza della chiesa di Santo Stefano fu innalzato l'"albero della libertà"".
Dopo la battaglia di Marengo, la città venne annessa alla Francia.
Il Congresso di Vienna la ridiede nuovamente ai Savoia.
La via della lana.
Nel 1835 lungo le rive del torrente Cervo veniva acquistato da Massimo Sella un edificio del 1695 che era stato prima utilizzato per la torcitura della seta e che sarebbe stato in seguito trasformato in lanificio.
Con l'introduzione dei nuovi telai meccanici nasceva così il primo lanificio moderno, con una lavorazione della lana che continuava una tradizione risalente a più di cinquecento anni prima, se si considera che già nel 1245 erano inseriti negli statuti di Biella il Collegio dei Lanaioli e quello dei Tessitori.
Nel 1859 Biella venne liberata dall'assedio delle truppe austriache da Garibaldi entrando così a far parte della provincia di Novara, con la perdita della sua posizione di capoluogo, privilegio che le era stato concesso nel XVII secolo da Carlo Emanuele I di Savoia.
Entrerà a far parte della provincia di Vercelli solo nel 1927, per diventare infine provincia autonoma solo nel 1992.
Seconda guerra mondiale.
Nella seconda guerra mondiale Biella - una delle città fulcro della Resistenza in Piemonte - è stata teatro, con le sue colline e le sue montagne che le fanno da corona rendendola pari ad un'inespugnabile enclave, di intense lotte partigiane e, purtroppo, di fatti sanguinosi legati alla guerra civile anche nel periodo post bellico.
Anni recenti.
Negli anni settanta, grazie all'opera dell'imprenditore Giuseppe Peppo Sacchi, Biella si è presentata all'appuntamento con i libri di storia dei mezzi di comunicazione di massa.
È in un ex convitto della periferia della città che nasce Telebiella, prima tv libera italiana e la prima emittente privata a rompere il monopolio della RAI (l'emittente di Sacchi fallì poi negli anni ottanta ed è rinata sotto altra proprietà).
In seguito il mobilificio biellese Aiazzone, sarà un altro importante protagonista dello sviluppo delle televisioni locali.
Economia.
L'economia di Biella e del biellese è tradizionalmente legata al settore tessile, ed in particolare a quello della lana.
La lavorazione della lana ha origini antiche e si è progressivamente sviluppata determinando il tessuto economico dell'area, con grandi ed importanti aziende del settore, tra le quali occorre ricordare, per l'importanza che tuttora mantengono, anche se in parte non più in mani biellesi, il gruppo Ermenegildo Zegna, il gruppo Cerruti 1881 e la Filatura di Pollone S.p.A., azienda quest'ultima quotata alla Borsa valori di Milano, unica azienda industriale di Biella e della sua provincia, accanto alla holding finanziaria Borgosesia S.p.A.. A Biella hanno inoltre sede aziende storiche in altri settori come ad esempio la Banca Sella, forse ad oggi la più grande delle banche private italiane, fondata nel 1886 su ispirazione di Quintino Sella, già ministro delle finanze all'epoca di Vittorio Emanuele II, e la Menabrea, una delle più antiche fabbriche di birra italiane, fondata nel lontano 1846.
Onorificenze.
Biella è tra le Città decorate al Valor Militare per la Guerra di Liberazione essendo stata insignita il 31 marzo 1980 della Medaglia d'Oro al Valor Militare per i sacrifici delle sue popolazioni e per la sua attività nella lotta partigiana durante la seconda guerra mondiale con la seguente motivazione: Musica.
Biella è stata sede per molti anni del concorso nazionale corale "Provincia e Città di Biella" organizzato dall'Associazione cori del Piemonte che ha visto la partecipazione di formazioni corali provenienti da tutta Italia.
Ogni anno, invece, intorno a fine ottobre si svolge il Biella festival che richiama cantautori a autori da tutta Italia e non solo.
Arrivato alla sua ottava edizione, sta acquistando sempre più importanza.
Sport.
Il 4 giugno 1996 la 17^ tappa del Giro d'Italia 1996 si è conclusa a Biella con la vittoria del danese Nicolay Bo Larsen.
Il 25 maggio 2007 ospitò la cronoscalata, 13^ tappa del Giro d'Italia 2007, con partenza a Biella piano e arrivo al Santuario di Oropa.
Vinse la tappa Marzio Bruseghin.
Da ricordare anche la Pallacanestro Biella, la squadra di basket della città che milita in serie A, giunta nel 2007 nei playoff italiani.
Personalità legate a Biella.
Tra le personalità che hanno avuto i natali in questa città o che a Biella sono legate per motivi storici si ricordano:
</doc> 
<doc id="795" url="http://it.wikipedia.org/wiki/Blue-jeans">
Blue-jeans.
Il blue-jeans è un pantalone confezionato con un tessuto che si chiama denim, un tipo di stoffa robusta che un tempo era riservato esclusivamente ai lavoratori ed oggi è un capo di vestiario di uso comune.
Il denim ha un'armatura di saia a tre, è realizzato in filato di cotone, la trama è di colore bianco o écru e l'ordito di colore blu.
Prima della scoperta dei coloranti chimici il colore blu veniva ricavato dalla pianta isathis tinctoria, conosciuta volgarmente con il nome di "guado") o dalla pianta indigofera tinctoria, l'indaco.
Tecnicamente, il denim è molto simile al fustagno, di cui è probabilmente una derivazione.
Origini.
La primogenitura in fatto di fabbricazione dei blue-jeans viene ricondotta, storicamente ma in maniera non sempre univoca, alla città di Genova o al Genovesato in genere, in virtù della grande tradizione tessile che fin dall'antichità ha costituito una importante voce nelle esportazioni liguri di manufatti (come velluti di Zoagli e broccati di Lorsica).
Nel capoluogo ligure, a ricordo di tale primato rivendicato, nel novembre 2004 è stato realizzato un pantalone "blu di Genova" di dimensioni da Guinness dei primati, alto 18 metri, confezionato con seicento paia di vecchi jeans ed issato su un'alta gru del porto antico di Genova; è stato disegnato dagli studenti del liceo artistico "Carlo Barabino" e realizzato da quelli dell'Istituto professionale "Duchessa di Galliera".
Già nel XV secolo la città di Chieri produceva un tipo di fustagno di colore blu che veniva esportato attraverso il porto antico di Genova, dove questo tipo di "tela blu" era usata per confezionare i sacchi per le vele delle navi e per coprire le merci nel porto.
Il nome inglese deriva, secondo alcuni, dal termine blue de Genes, ovvero "blu di Genova" trasformato poi dalla lingua inglese in blue-jeans.
Secondo altre versioni, i pratici e resistenti "calzoni da lavoro" erano in tempi remoti cuciti con tela di Nimes (de nimes e poi denim) di color indaco ed erano indossati dai marinai genovesi.
Nimes era la concorrente diretta di Chieri nella produzione di questo tessuto.
Un altro antesignano del tessuto jeans viene identificato nel bordatto ligure, una tela particolarmente resistente che veniva prodotta nei secoli scorsi per confezionare abiti da lavoro.
Il termine di lingua inglese jeans è utilizzato fin dal 1567; fu infatti nel XVI secolo che dal porto genovese iniziò la grande esportazione di questo materiale.
Riguardo tempi più recenti, Giuseppe Garibaldi, che già era stato un marinaio nella Superba, durante lo sbarco dei mille a Marsala indossò come molti dei suoi garibaldini un paio di "genovesi", oggi conservati a Roma presso il Museo del Risorgimento all'Interno dell'Altare della Patria.
Si ritiene che, in Italia, uno fra i primi personaggi pubblici ad indossare i jeans sia stato il presidente della FIAT, l'avvocato Gianni Agnelli.
Il blue-jeans nella moda.
I capi già confezionati, per adeguarli alle richieste della moda del momento, sono sottoposti a trattamenti di finissaggio come il lavaggio in acqua (effetto lavato), con pietra pomice (effetto stone washed), con cloro (effetto delavé o blicet).
Furono il simbolo della cultura del tempo libero del 1930 e nel 1950 si diffusero grazie alla prima cultura giovanile del Novecento ovvero il rock.
</doc> 
<doc id="799" url="http://it.wikipedia.org/wiki/Biedermeier">
Biedermeier.
Il Biedermeier è un movimento artistico e ornamentale sviluppatosi nel periodo storico che intercorre tra il 1815 ed il 1848.
Molto in voga tra la borghesia tedesca e austriaca, viene spesso definito di genere romantico.
Questo stile nacque come contrapposizione al cosiddetto Stile Impero, nel periodo immediatamente successivo al Congresso di Vienna, di cui riprende una decisa "voglia di normalità".
Soprattutto per questa ragione, il Biedermeier è stato spesso definito come lo stile della Restaurazione.
Lo scopo che sottende allo stile Biedermeier infatti è valorizzare la sobrietà e l'armonia, mutuando parte dei motivi stilistici dal periodo precedente, ma spogliandoli di tutti i decori, gli orpelli e gli eccessi che lo avevano caratterizzato.
Tutto ciò è coerente con la situazione socio-politica del momento, che cerca di dimenticare i fatti tumultuosi della Rivoluzione francese e del successivo impero napoleonico.
Anche l'avvento della Rivoluzione industriale gioca un ruolo decisivo nello stile, proponendo prodotti funzionali ma dalle linee semplici, e quindi facilmente industrializzabili.
Questa tendenza si ritrova nell'architettura quanto nell'arredamento, nella musica quanto nella letteratura, e produce atmosfere solenni ma sobrie, prive di decori dorati ma ricche di elementi consueti, quotidiani.
Le composizioni floreali sono un esempio significativo dello stile, così come le facciate severe di alcune città europee (una per tutte, Vienna) o le famose sedie in legno curvato e paglia di Vienna di Thonet.
In musica e letteratura possiamo considerare esemplificative del periodo le composizioni misurate e semplici di Franz Schubert, le opere letterarie di Annette von Droste-Hülshoff o di Adelbert von Chamisso, e le opere teatrali dell'austriaco Franz Grillparzer.
Il termine stesso nacque attorno al 1850 come dispregiativo, e stava ad indicare il piccolo borghese apolitico e conservatore, interessato solo alla propria vita familiare.
È composto da due parole, cioè l'aggettivo semplice, sempliciotto (bieder, ma che significa anche integro, onesto) unito a uno dei cognomi tedeschi più diffusi Meier (o Maier).
Oggettistica.
Ciò che fu un tempo uno stile estetico e culturale rispettabile, anche se molto discusso perché considerato falsamente dimesso, sentimentale anziché alimentato da sentimenti, nutrito di idilli anziché di passioni, insomma, sinonimo di estetica piccolo-borghese, è tuttora usato nell'hobbistica femminile, ad esempio per confezionare bouquet, cesti, spille, borse, ecc.: insomma tutto quanto sia decorativo.
In genere, si tratta di composizioni ottenute con materiale d'uso quotidiano ma abbastanza costoso: perle di bigiotteria, nastri di raso, canutiglia (fili dorati), portasemi di faggio, pignette, ecc. Inoltre, l'utilizzo di spezie come cannella, chiodi di garofano e fiori di anice dà un profumo caratteristico alla composizione.
</doc> 
<doc id="804" url="http://it.wikipedia.org/wiki/British_Airways">
British Airways.
La British Airways è la principale compagnia aerea della Gran Bretagna.
BA ha una rete internazionale capillare e molto vasta.
Il suo business è focalizzato principalmente dalle rotte internazionali, mentre nel mercato domestico la parte prevalente è occupata da compagnie low cost.
Gli aeroporti principali utilizzati da BA sono Londra Heathrow (codice IATA: LHR) e Londra Gatwick (codice IATA: LGW).
Sul primo - uno degli hub principali del mondo - detiene una sorta di monopolio nelle rotte verso il Nord America.
A Heathrow (qualche decina di chilometri a ovest di Londra), BA opera oggi dai Terminal 1 (voli europei prevalentemente) e 4 (voli intercontinentali).
Nel prossimo futuro sarà costruito il nuovo Terminal 5, che verrà utilizzato solo da BA e dove verranno concentrati tutti i voli della compagnia.
Insieme all'Air France, BA è l'unica compagnia aerea ad aver operato con l'aereo supersonico Concorde.
British Airways fa parte dell'alleanza globale Oneworld, che comprende anche la statunitense American Airlines, l'australiana Qantas, l'irlandese Aer Lingus (che ha però recentemente annunciato l'intenzione di uscire dall'alleanza per dedicarsi al mercato low cost), la cinese (di Hong Kong) Cathay Pacific, la scandinava Finnair, la spagnola Iberia e la cilena Lanchile.
Flotta.
Al 19 dicembre 2007 la flotta di a British Airways (BA) è così composta: Ordinazioni.
La British Airways ha ordinato 24 Boeing 787: 8 787-800 e 16 787-900 Destinazioni.
Il volume di traffico di British Airways è focalizzato in particolare sull'area del Nord America e dell'Oriente.
Nel dettaglio: Azionariato.
Il 100% delle azioni British Airways sono flottanti e quotate alla Borsa di Londra.
La compagnia inglese ha in portafoglio le seguenti partecipazioni:
</doc> 
<doc id="805" url="http://it.wikipedia.org/wiki/Buttigliera_Alta">
Buttigliera Alta.
Buttigliera Alta (in piemontese Butijera o Butijera Àuta) è un comune di 6.537 abitanti posto a circa 25 km ad ovest di Torino, nella bassa valle di Susa in Piemonte.
Storia.
È posta nelle vicinanze di Avigliana, alla cui circoscrizione comunale un tempo apparteneva.
Divenne autonoma il 25 aprile 1619 quando Giovanni Carron ricevette il feudo di Buttigliera, Uriola e Case Nicola - assieme al titolo di conte - dal duca Carlo Emanuele I.
Da questo momento in poi la storia di Buttigliera Alta è stata intimamente legata con la storia della famiglia Carron fino all'ultima discendente, Clementina Carron, morta nell'aprile del 1912.
Nella prima metà del 1890, Giuliano Vandel identificò Buttigliera come il luogo adatto al suo nuovo stabilimento, che costruì in una zona della valle più in basso rispetto all'abitato di Buttigliera.
Questa nuova frazione, annessa nel 1891, fu chiamata Ferriera, dal nome della città di La Ferriere Sous Jougne, dalla quale i Vandel provenivano.
Nel ventesimo secolo il gruppo Fiat ha stabilito uno dei suoi stabilimenti metallurgici in Ferriera.
Luoghi di interesse.
Un'occasione di visita la fornisce l'Abbazia di Sant'Antonio di Ranverso.
La chiesa appartenente a questo complesso religioso risale al 1121.
Il complesso include, tra le altre cose, una macina per il grano ricevuta in dono dai monaci il 7 giugno 1188 da Umberto III di Savoia.
Insieme al mulino, egli donò anche un bosco.
In questo luogo già sorgeva precedentemente un ospedale.
Tutti gli anni, viene qui allestito un presepe vivente.
</doc> 
<doc id="808" url="http://it.wikipedia.org/wiki/Berlino">
Berlino.
Berlino (in tedesco Berlin,) è la maggiore città e nel contempo un Land della Germania, quindi una città-stato.
Capitale federale della Repubblica Federale di Germania e sede del suo governo, è uno dei più importanti centri politici, culturali, scientifici, fieristici e mediatici d'Europa e, dopo Londra, il secondo comune più popoloso dell'Unione europea.
Posizione e caratteristiche.
Berlino è situata nella parte orientale della Germania, a 70 km dal confine polacco.
È situata nella regione geografica del Brandeburgo, ma non fa parte dell'omonimo Land, da cui è peraltro interamente circondata.
La città ha una superficie molto vasta, di 892 km².
L'estensione in senso nord-sud è di 38 km, in senso est-ovest di 45 km.
Il centro di Berlino sorge sulle rive della Sprea (Spree in tedesco), in un'ampia valle di origine glaciale (Berliner Urstromtal) fra gli altipiani di Barnim e Teltow, orientata in senso est-ovest.
Nel quartiere periferico di Spandau la Sprea sfocia nella Havel, che scorre in direzione nord sud, formando i laghi Tegeler See e Großer Wannsee.
Nella parte orientale si trova invece il Müggelsee.
I laghi berlinesi, nei mesi estivi, sono molto frequentati dai bagnanti.
All'interno del territorio cittadino vi sono alcune alture: la maggiore è il Großer Müggelberg, nel quartiere di Müggelheim, che raggiunge un'altezza di 114,7 m s.l.m.
Il terreno è composto principalmente da materiale sabbioso, ghiaia e selci.
Clima.
La zona di Berlino ha un clima temperato mesotermale e molto asciutto rispetto alla media europea.
Le temperature massime giornaliere in alcuni giorni estivi - generalmente a giugno - arrivano vicino ai 40°C, una sola volta nel corso del Novecento sono stati misurati - 26°C a febbraio.
Il vento in estate è più costante e soffia normalmente da ovest; d'inverno è più variabile e spesso proviene anche da sud, fattore che rende molto variabile il tempo anche nel corso della giornata.
Si contano mediamente 30 temporali all’anno.
Tabella temperature e precipitazioni: Medie mensili L'area urbana centrale presenta un microclima con fino a 4°C in piu rispetto alla periferia.
L'aria è relativamente poco inquinata grazie al vento, alle grandi aree verdi e all'efficienza dei trasporti pubblici, che rende scorrevole anche il traffico automobilistico.
Comuni confinanti.
Berlino confina con 27 comuni del Brandeburgo, di cui 7 sono città, fra cui quella extracircondariale di Potsdam.
Vengono quì riportati gli altri 26, suddivisi per circondario (Landkreis), partendo da nord-est e procedendo in senso orario: Storia.
Berlino nacque probabilmente come borgo commerciale di origine slava nel XII secolo, in corrispondenza di un'isola della Sprea.
Originariamente vi erano due città distinte: Berlino, ad est del fiume, e Cölln, sull'isola, che vennero riunite nel 1307.
Purtroppo, non molto è giunto fino a noi di quelle antiche comunità.
Oggi invece, l'impressione che si ha visitando Berlino è quella di una grande discontinuità, che riflette visibilmente i molti sconvolgimenti della storia tedesca del XX secolo.
Nei secoli successivi, Berlino acquistò sempre più importanza sulle altre città del Brandeburgo: nel 1451 divenne residenza dei margravi di Brandeburgo, dal 1701 capitale del regno di Prussia, dal 1871 capitale dell'Impero tedesco.
Nel 1920 vennero inglobati molti comuni e città circostanti, creando la "Grande Berlino", terza città al mondo per numero di abitanti.
Capitale della Germania anche durante l'epoca nazionalsocialista, fu uno degli obiettivi principali dei bombardamenti alleati durante la Seconda Guerra Mondiale, la cui parte europea terminò l'8 maggio del 1945.
Alla fine della guerra fu divisa in quattro zone d'occupazione, e quindi divisa in due parti concorrenti, i tre settori occidentali (Berlino Ovest) ed il settore sovietico (Berlino Est).
Mentre Berlino Est divenne capitale della Repubblica Democratica Tedesca, Berlino Ovest fu unenclave della Repubblica Federale, e del mondo occidentale, oltre la Cortina di Ferro.
L'inizio della Guerra Fredda fu il Blocco di Berlino dal 24 giugno 1948 all'11 maggio 1949, efficacemente contrastato dal cosiddetto Ponte Aereo, il più grande trasporto umanitario della storia, messo in atto principalmente dagli Stati Uniti d'America e dalla Gran Bretagna, che in seguito vennero visti - come anche la Francia - non più come forze di occupazione, ma come forze di protezione.
Anche il successivo tentativo sovietico di annettere Berlino Ovest alla DDR - l’ultimatum di Chruščëv del 1958 - venne respinto dagli Alleati Occidentali.
Il 13 agosto 1961 il governo della Germania Est - ottenuto il permesso da Mosca - innalzò il Muro di Berlino, per fermare la fuga dei propri cittadini.
La solidarietà americana con i berlinesi dell’ovest era condizione essenziale della vita del cosiddetto avamposto della libertà; la sua espressione più nota e più incisiva sono le parole di John F. Kennedy - nel suo discorso tenuto il 26 giugno 1963 - Ich bin ein Berliner.
La “caduta” del Muro nella tarda serata del 9 novembre 1989 rese possibile la riunificazione tedesca, con la quale Berlino è tornata ad essere la capitale tedesca.
Sviluppo e morfologia della città.
Le strutture dell’odierna metropoli nonché molti singoli edifici sono risultato di oltre otto secoli di storia.
Anche la funzione di Berlino come capitale - della Marca di Brandeburgo dal 1451, del Regno di Prussia dal 1701, dell’Impero tedesco dal 1871, della Repubblica di Weimar e del cosiddetto Terzo Reich, limitatamente alla parte oerientale della DDR ed ora della Repubblica Federale Tedesca, completa dopo l’unificazione del 1990 - ha lasciato i suoi segni ben visibili.
Berlino fino al 1920.
Berlino, già nata dall’unione dei due comuni Berlin e Cölln, crebbe, a partire da metà del Seicento, attraverso la fondazione di nuovi sobborghi.
La vecchia Berlino corrisponde alle parti centrali dell’odierno quartiere Mitte, con la centrale isola nel fiume Spree e la corrispondente riva orientale.
Sul lato orientale della porzione centrale dell’isola si trovava il cosiddetto Castello di Città, la cui storia risale fino al 1443, castello reale fin dal 1701, abbattuto dal governo comunista nel 1950.
Approssimativamente nella posizione del castello la DDR costruì - dal 1973 al 1976 - il cosiddetto Palast der Republik, la cui demolizione dovrà essere terminata entro la primavera del 2009, in modo da poter costruire davanti alla piazza del castello - Schloßplatz - un edificio nuovo che almeno nelle dimensioni e nell’aspetto delle facciate principali ricrei l’aspetto dell’antico castello.
A nord della piazza - attualmente una grande superficie poco strutturata - si trovano il Lustgarten, oggi piazza verde pubblica, un tempo giardino dello stesso castello, e il Duomo di Berlino - presente fin dal 1536, anche se l’aspetto odierno è prevalentemente quello del 1905.
L’intera punta settentrionale dell’isola costituisce l’Isola dei Musei con i suoi cinque grandi edifici dedicati alle esposizioni, costruiti a partire dal 1822, oggi uno dei più importanti complessi museali del mondo, dedicato soprattutto alle collezioni archeologiche e all'arte dell'Ottocento.
L’antica e caratteristica architettura della parte meridionale dell’isola, la cosiddetta Fischerinsel è stata distrutta completamente dai bombardamenti della Seconda Guerra Mondiale; l’unico elemento antico è il piccolo ponte Jungfernbrücke, collegamento con la terraferma ad ovest dell‘isola.
Immediatamente ad est dell’isola si trova il quartiere ricostruito Nikolaiviertel, con la Nikolaikirche, la più antica chiesa di Berlino.
Non distanti si trovano il Municipio Rosso (dal caratteristico colore dei mattoni), nella forma degli anni ’60 dell’Ottocento, ma nella posizione del municipio medievale, e la Marienkirche, chiesa fondata nel tredicesimo secolo.
Dall’isola porta verso ovest e fino alla Porta di Brandeburgo il viale Unter den Linden, trasformato nel 1647 da polveroso sentiero per cavalcare in viale alberato, ampliato più volte in seguito.
Il viale è tagliato a metà dalla perpendicolare Friedrichstraße che collega, a sud dei Tigli, la Friedrichstadt, fondata nel 1688, incorporata come quartiere di Berlino nel 1709 e nota per la sua piazza Gendarmenmarkt con le cattedrali francese e tedesca, nonché, a nord del grande boulevard, la Dorotheenstadt, sorta quindici anni prima della Friedrichstadt ed inglobata - come anche il sobborgo di Friedrichswerder - con lo stesso atto amministrativo del 1709.
Lungo i Tigli si trovano la Staatsoper Unter den Linden e la Cattedrale di Sant’Edvige, entrambe fondate sotto Federico il Grande; anche la Staatsbibliothek Unter den Linden, la Guardia Nuova del 1818 e il lussuoso Hotel Adlon del 1907 si affacciano sullo storico viale.
A nord del centro storico si trova il Scheunenviertel, in cui nel corso dei secoli trovarono rifugio i rifugiati ebrei vittime delle persecuzioni nell'Europa orientale.
Qui, prima dell'avvento del nazismo, fiorì, perfettamente inserita nel contesto sociale, una comunità ebraica ricca e culturalmente attiva; nella stessa zona si trova la Neue Synagoge, inaugurata nel 1866, danneggiata dai bombardamenti nel 1943, abbattuta dalle autorità della DDR nel 1958 e ricostruita nel 1993 come Centrum Judaicum, che comprende anche una piccola sinagoga.
Notevoli nella zona sono anche la Sophienkirche e il Kulturzentrum Tacheles, atelier d'artisti.
Oggi molti edifici del quartiere sono splendidamente restaurati e costituiscono attrattive turistiche, quali gli Hackesche Höfe, un complesso di edifici con numerosi cortili interni, costruiti nel 1908 da August Endell.
Con una importante riforma territoriale nel 1861 vennero integrati nella città di Berlino i sobborghi di Wedding, Moabit, Tempelhofer Vorstadt - oggi la parte meridionale di Kreuzberg con l’omonima collina nel Viktoriapark - e Schöneberger Vorstadt, oggi la parte orientale di Schöneberg.
Fin dal 1861 fa parte di Berlino anche il Tiergarten, il grande parco centrale, giä riserva di caccia dei re di Prussia, aperta al pubblico da Federico il Grande nel 1742, 210 ettari di verde al cui centro si trova la Siegessäule (Colonna della Vittoria) ed adiacente il noto Giardino Zoologico, il Haus der Kulturen der Welt (ex centro congressi), il Schloss Bellevue, oggi sede del Presidente Federale nonché del Reichstag, sede del parlamente federale Bundestag.
Fu fondato come primo parco comunale della città negli anni quaranta dell’Ottocento il Volkspark Friedrichshain, il cui nome venne dato nel 1920 anche al quartiere.
Per adeguare le infrastrutture della città e del suo immediato circondario alla rapida crescita della popolazione nel 1862 venne adottato il cosiddetto Piano Hobrecht per progettare ed ottimizzare il traffico, gli acquedotti e le fognature.
Groß-Berlin - la riforma del 1920.
Attorno alla storica Berlino si erano sviluppati nuovi quartieri.
Nella seconda metà dell’Ottocento si erano formati, oltre ai grandi insediamenti industriali - quartieri di casermoni per la crescente popolazione; in alcune zone la densità abitativa superava 100.000 persone al km².
La maggior parte di questi quartieri anche all’inizio del Novecento - per quanto ben collegate alla città - non facevano parte della municipalità berlinese.
Anche altre città e villaggi nei dintorni - alcuni dei quali fondati prima di Berlino - erano cresciuti, partecipando al boom economico della capitale, come Spandau, Köpenick, Wilmersdorf.
Infine vennero fondati, attorno alla fine del secolo, diversi quartieri residenziali, in particolare a sud-ovest di Berlino - come Nikolassee, Wannsee sull’omonimo lago e Lichterfelde, nota anche per il grande Giardino Botanico aperto nel 1904, ma anche in altre zone attorno alla grande città, come Frohnau a nord; la maggior parte di queste nuove fondazioni erano fin dall’inizio ben collegate con la città - emblematico il caso di Nikolassee, la cui prima “villa” era la stazione ferroviaria, oggi stazione della S-Bahn berlinese.
Il movimento a favore di una riforma territoriale dell’area metropolitana dovette lottare contro vari interessi di parte, come quelli delle piccole e ricche zone a sud di Berlino che temevano di perdere i contribuenti benestanti con la riforma.
I due grandi meriti di questo movimento sono condizioni essenziali della vita di Berlino ancora oggi.
Al fine di assicurare l’approvigionamento della metropoli di acqua e per conservare spazi naturali per la popolazione l’associazione a favore della Grande Berlino nel 1915 aveva acquistato oltre 10.000 ettari di foreste nei dintorni di Berlino.
Con altri successivi acquisti e grazie alla legislazione sostanzialmente invariata dall’epoca Berlino dispone oggi di oltre 200 km² di foreste sul territorio comunale - la più grande e nel contempo più centrale è il Grunewald (che trae il suo nome dal Jagdschloss Grunewald, castello del 1543) - e di altri 95 km² fuori dai confini comunali, più di ogni altra metropoli europea.
L’altro - e più noto - risultato di questo movimento era la legge entrata in vigore il 1° ottobre del 1920.
Il numero degli abitanti risultò raddoppiato, da 1,9 milioni ad oltre 3,8 milioni; la superficie della città da 66 km² passò a 883 km² e corrisponde, a parte alcune piccole modifiche, a quella odierna.
Sette erano le città entrate nella Grande Berlino.
La maggiore era Charlottenburg, a cavallo tra Seicento e Settecento villaggio attorno al Castello di Charlottenburg, nel 1920 città ricca con 322.717 abitanti, che costituitiva il Nuovo Ovest della metropoli, con l’elegante viale Kurfürstendamm, teatri e negozi.
Il contributo di Neukölln erano 262.414 abitanti, prevalentemente operai.
Tra la vecchia Berlino e Charlottenburg si trova Schöneberg, nel 1920 città piuttosto borghese con 178.207 abitanti; il municipio della città, poi del quartiere, farà, durante gli anni della divisione, la funzione di municipio di Berlino Ovest.
Il KaDeWe, fondato nel 1907, è tuttora il più grande e lussuoso grande magazzino di Berlino.
Lichtenberg, città industriale ad est di Berlino, consegnava 144.986 nuovi berlinesi.
Wilmersdorf mantiene anche oggi il suo carattere di tranquilla località; nel 1920 aveva 139.468 abitanti.
Il centro storico di Spandau è più antico di Berlino; sita a 13 kilometri ad ovest del centro storico di Berlino ha consegnato 95.373 abitanti ed uno degli edifici più antichi della Grande Berlino, la fortezza Zitadelle Spandau.
La più piccola tra le città neoberlinesi era Köpenick con 32.589 abitanti, anch’essa fondata prima di Berlino.
Con Köpenick entrarono nel nuovo territorio berlinese anche le ampie zone verde nel sud-est, il grande lago Müggelsee con le sue foreste e i parchi - più centrali - Treptower Park e Plänterwald.
Tra le numerose altre località integrate - alle quali Berlino deve il soprannome Città dei cento villaggi - risulta anche la maggior parte dei quartieri residenziali eleganti, quelli più periferici e anche quelli più vicini come Grunewald ai margini dell’omonima foresta, o Westend, dove oggi si trovano l’Olympiastadion (Stadio olimpico) e il Funkturm (Torre della radio).
Al mattino del 1° ottobre del 1920 Berlino era la seconda città del mondo - dopo Los Angeles - per superficie e la terza per numero di abitanti, dopo Londra e New York.
I vecchi ed ormai stretti confini della città - come il ponte Oberbaumbrücke non eistevano più.
Il Piano Speer e le distruzioni della Seconda Guerra Mondiale.
Al termine della guerra risultava distrutto in un grado irrecuperabile il 20 % degli edifici, il 50 % nei quartieri centrali; 28,5 km² del territorio urbano erano coperti da macerie.
Non erano più abitabili 600.000 appartamenti.
Le strutture industriali e commerciali risultavano utilizzabili solo in parte.
Gravemente danneggiate erano anche le infrastrutture, in particolare le linee ferroviarie urbane, S-Bahn ed U-Bahn.
Ricostruzione e sviluppo della città divisa.
La ricostruzione delle più importanti strutture urbane iniziò immediatamente dopo la fine della guerra; in particolare occorreva rimettere in funzione anche solo provvisoriamente le reti di approvvigionamento, almeno i ponti più importanti e il traffico pubblico.
Occorreva sgombrare le macerie; questo lavoro venne fatto soprattutto da donne, le cosiddette Trümmerfrauen - donne delle macerie; infatti le competenze professionali degli uomini presenti - quelli non morti, non gravemente feriti e non in prigionia di guerra - era indispensabili.
I singoli mattoni riutilizzabili vennero separati e puliti; anche travi, tubi ed altro materiale veniva riutilizzato, solo le macerie restanti venivano portati in diverse zone, soprattutto periferiche, a formare colline, poi coperte di terre e piantumate.
La maggiore di queste colline è il Teufelsberg, ai margini del Grunewald (foresta) ed alto 114,7 m s.l.m.
In tutta la città gli elementi antichi, illesi, restaurati o ricostruiti, convivono con quelli moderni.
I risultanti contrasti costuiscono lo stile tipico della Berlino odierna e sono nel contempo una testimonianza indiretta delle distruzioni belliche.
Il più noto - e in ogni caso uno dei pochi - edifici che ancora oggi danno una viva idea diretta delle distruzioni dovute ai bombardamenti, agli incendi e alla battaglia finale è la Gedächtniskirche, conservata allo stato di rudere per volontà della popolazione di Berlino Ovest e circondata dagli elementi architettonici moderni della chiesa nuova, inaugurata nel dicembre del 1961.
La zona attorno alla Gedächtniskirche, il Nuovo Ovest dei primi anni del Novecento, fra i quartieri di Charlottenburg, Wilmersdorf e Schöneberg, divenne rapidamente una importante zona commerciale di Berlino Ovest.
Anche la sola Berlino Ovest durante gli anni del Muro - 480 dei 890 km² totali - era una città policentrica, altre importanti zone commerciali erano - e sono tuttora - il centro storico di Spandau e la Schloßstraße di Steglitz, dove nell'aprile del 1970 venne aperto uno dei primi centri commerciali tedeschi con oltre 50 negozi.
Nacque invece in una zona periferica di Berlino Ovest, a ridosso del confine verso il settore sovietico e, dal 1961, del Muro, il Kulturforum.
Il primo edificio nuovo fu la Philharmonie, costruita tra il 1960 e il 1963 su progetto di Hans Scharoun.
Un altro risultato evidente dello sviluppo separato era la presenza di istituzioni parallele, il Giardino Zoologico e il Tiergarten, i teatri d'opera ad est e a ovest, molti musei divisi in due.
Dopo le iniziali discussioni sull'eventuale chiusura oggi ne risulta una ricchezza culturale ancora maggiore.
Andamento demografico.
La popolazione di Berlino fu, fino alla guerra dei trent'anni, molto bassa.
Iniziò quindi a crescere costantemente, superando i 100.000 abitanti intorno al 1740 e il milione intorno al 1880.
Con l'industrializzazione la città richiamò una forte immigrazione, particolarmente dalle regioni orientali.
Anche le città e i comuni circostanti crebbero d'importanza.
Nel 1920 la creazione della Grande Berlino portò la popolazione a circa 4 milioni.
Dopo le perdite della seconda guerra mondiale la popolazione, fortemente decimata, contava circa 3 milioni di abitanti.
Nel periodo della divisione della città in 2 blocchi Berlino Ovest ebbe un andamento demografico che oscillava tra 1.9 e 2.1 milioni di abitanti, mentre a Berlino Est il dato andava da 1.1 ad 1.2 milioni.
Successivamente alla riunificazione la popolazione si attestò sui dati attuali, con delle flessioni tra il 1996 ed il 2001.
Religioni.
La lunga tradizione di tolleranza religiosa in Prussia ha portato, nel corso dei secoli, all’immigrazione di diversi gruppi religiosi, perseguitati nella realtiva patria, anche in dimensioni rilevanti.
Anche le ondate di immigrazione diversamente causate hanno portato alla presenza odierna a Berlino di tutte le importanti religioni del mondo.
Nel contempo i berlinesi sono noti per essere mediamente poco affezionati alla religione.
Una prima rilevante ondata di uscite dalle due grandi chiese cristiane - nella Berlino prevalentemente protestante fin dal 1539 - è stata quella degli anni venti del Novecento, che interessava cittadini politicamente orientiati a sinistra, incidendo quindi particolarmente tra gli operai della allora maggiore città industriale tedesca.
L’abbandono delle chiese durante l’epoca nazionalsocialista - sia per convinzione che per opportunità - toccava anche Berlino.
Durante gli anni della divisione la parte est non solo ha seguito la rapida emarginazione dei cristiani ad opera del regime della SED, ma ha inciso in misura ancora maggiore, data la sproporzionata presenza di membri del partito e di funzionari nella capitale dello Stato marcatamente centralista.
Nella parte Ovest l’abbandono corrisponde qualitativamente a quello generalmente in atto in Germania, sia a causa della Kirchensteuer sia anche per la visione critica, sovente più sul piano politico che su quello religioso, da parte della popolazione tradizionalmente cristiana.
Oggi la percentuale di membri delle due grandi chiese cristiane a Berlino corrisponde, quindi, a poco più della metà della media tedesca, pur essendo rilevantemente superiore alla media di quella riscontrata nelle regioni territoriali della ex-DDR.
Dell'arcidiocesi di Berlino - con sede nella storica St-Hedwigs-Kathedrale - fa parte, oltre alla città, un ampio territorio appartentente alle due regioni federali del nord-est.
Della comunità ebraica berlinese, fin dal Settecento quella maggiore in Germania, solo 6.500 persone erano riuscite a sopravvivere a Berlino - alcuni in quanto coniugati con tedeschi non ebrei, alcuni clandestinamente anche grazie all’aiuto dato da molti altri berlinesi - alla Shoah, che uccise 55.000 ebrei berlinesi, mentre oltre 100.000 riuscivano a salvarsi all’estero.
In particolare con le recenti immigrazioni dagli Stati dell’ex-Unione Sovietica Berlino anche oggi ha la più numerosa comunità ebraica tedesca, corrispondente ad oltre il 6 % dell’odierna popolazione ebraica tedesca.
La presenza musulmana è legata all’immigrazione degli ultimi decenni, prevalentemente dalla Turchia.
L’ultimo censimento dell’appartenenza religiosa risale al 2004; le cifre risultano da quelle fornite da ciascuna comunità religiosa; mancano pertanto alcuni gruppi minori che non hanno collaborato.
Approssimativamente il 60% dei berlinesi non appartiene ad alcuna comunità religiosa.
Trasporti ed infrastrutture.
Berlino ha una rete di trasporti pubblici estesa e molto funzionale.
Anche il traffico privato è molto scorrevole.
Il sistema di trasporto pubblico si articola in diversi mezzi, fra essi complementari, tutti gestiti dalla BVG (Berliner Verkehrsbetriebe Gesellschaft) ad eccezione della S-Bahn, comunque integrata in un sistema tariffario unico.
S-Bahn ed U-Bahn.
La rete ferroviaria metropolitana si articola su 2 reti (S- ed U-Bahn) che insieme coprono capillarmente la superficie cittadina.
Successivamente alla riunificazione della città (1990) i lavori di ricucitura della rete furono completati in pochi anni.
Ferrovie.
Berlino è un importante nodo ferroviario d'Europa, uno dei punti di congiunzione fra l'est e l'ovest dei trasporti continentali.
La sua rete ferroviaria, anche a causa delle vicissitudini occorsele durante il XX secolo, ha subito parecchi mutamenti, tra cui la perdita del sistema di stazioni di testa "a raggiera" (molto esteso a Londra, Mosca e Parigi).
Molte sono nella città le grandi stazioni ferroviarie, così come i resti dei vecchi terminal, tra cui l'Anhalter Bahnhof.
Nei primi anni '90, nel mentre che venivano ricostruiti i vari tracciati delle DB, il traffico a lunga percorrenza fu prima incentrato nella stazione Zoologischer Garten e poi condiviso con l'Ostbahnhof, che fu la stazione principale fino al 28 maggio 2006.
In quella data venne inaugurata la nuova stazione "Berlin Hauptbahnhof" (tra le più grandi d'Europa) ed il Tiergartentunnel, con altre 2 nuove stazioni a lunga percorrenza: Gesundbrunnen e Südkreuz.
La rete ferroviaria ha una struttura grossomodo a croce, incentrata sugli assi della Stadtbahn (est-ovest) e del Tiergartentunnel (nord-sud), con varie diramazioni.
Tra l'ex-settore orientale e svariati comuni della cinta urbana (tra cui Potsdam) nel Brandeburgo, si trova il Berliner Außenring, un percorso ferroviario circolare eredità dell'epoca del muro, che serviva a raccordare tutte le ferrovie locali verso Berlino Est.
Numerosi sono i collegamenti internazionali da Berlino, i più distanti dei quali dirigono in Russia, Ucraina e, periodicamente, in Kazakistan.
Economia.
Berlino ha ricevuto, dopo la caduta del muro, enormi finanziamenti per la ricostruzione dal resto della Germania; trovandosi attualmente con un debito incolmabile pari a circa 70 miliardi di euro.
Inoltre circa metà della popolazione a Berlino vive di pensione o di sussidi statali, ed il reddito medio è di circa 1.400 euro al mese.
Il costo della vita è molto basso e le abitazioni sono economiche.
Gli studenti universitari possono facilmente mantenersi e pagare l'affitto con un lavoro part-time.
La disoccupazione di massa è in buona parte compensata dalla grande crescita di richiesta lavoro per la costruzione (e ricostruzione) di infrastrutture, soprattutto nell'ambito della modernizzazione di quelle di Berlino Est.
Fra le principali fonti economiche vi è il turismo, che nell'ultimo decennio è notevolmente aumentato, portando la città fra le principali mete europee, quasi al pari di centri come Londra e Parigi.
Altri settori principali, in rapida crescita, sono quelli dei servizi, tecnologia delle comunicazioni, mobilità, media e musica, biologia, scienze ambientali, trasporti ed ingegneria medica.
Tra le maggiori aziende presenti in città vi sono la Siemens (con sede nel quartiere Siemensstadt del distretto di Spandau), la DaimlerChrysler, l'Allianz, la BMW, le Deutsche Bahn e la locale compagnia di trasporti pubblici, la BVG.
Di seguito è riportata una tabella comparativa del prodotto interno lordo di Berlino nell'ambito dell'Unione europea, secondo i dati 2004 di Eurostat.
Manifestazioni.
Molto nota è la Berlinale, il più importante festival del mondo rivolto al grande pubblico e nel contempo uno dei più importanti festival del cinema; si svolge ogni anno a febbraio.
Numerose altre manifestazioni, in particolare nei settori del teatro, del cinema, della musica classica e della musica contemporanea, si svolgono a Berlino, attirando numerosi ospiti da tutto il mondo.
Nel 1989 nacque a Berlino la Loveparade, ripetuta poi ogni estate fino al 2003 e poi di nuovo nel 2006; nel 1999 sono stati contati ca. 1,5 milioni di partecipanti.
Con complessivamente ca. 11 milioni di partecipanti deve essere considerata la più grande manifestazione di ballo della storia.
Berlino è una delle città fieristiche più importanti del mondo.
Vi si svolge la Internationale Grüne Woche, fondata nel 1926 ed oggi la più grande fiera del mondo nel settore alimentari ed agricultura, con (2008) 1.610 espositori proventienti da 52 Paesi, con una superficie di esposizione di 115.000 metri quadrati, con 425.000 visitatori e con oltre 5.000 giornalisti inviati da 70 Paesi.
Anche la IFA - fondata nel 1924 - è la più importante fiera del suo settore, quello dell’elettronica di consumo.
Dal 1966 la città ospita la ITB, oggi la più grande fiera del turismo al mondo; la InnoTrans, svolta ogni due anni, è la fiera di riferimento nel mondo della tecnica ferroviaria.
Molte altre fiere, rivolte in parte al grande pubblico, in parte solo o prevalentemente agli esperti, completano l’offerta.
All’aeroporto berlinese di Schönefeld si svolge la ILA - Internationale Luft- und Raumfahrtausstellung - la più antica fiera dell’aviazione del mondo, fondata nel 1909 a Frankfurt am Main, trasferita nel 1912 a Berlino ed organizzata di nuovo a Berlino ogni due anni dal 1992, una delle più importanti esposizioni del settore e sia per numero di visitatori - nel 2006 oltre 250.000 - sia per velivoli esposti - nel 2006 erano 340 - la più grande del mondo.
Patrimoni dell'umanità.
I palazzi e parchi prussiani di Berlino e Potsdam sono stati dichiarati dall'UNESCO patrimonio dell'umanità nel 1990.
L'isola dei musei è entrata a far parte della lista nel 1999.
Musei.
Berlino è una città che offre musei di diverso genere.
Isola dei musei.
Il nome "Isola dei musei" è dovuto al gran numero di musei, di importanza internazionale, che si trovano nell'area.
I musei sono parte del gruppo dei Musei statali di Berlino, appartenenti alla Fondazione culturale prussiana (Stiftung Preußischer Kulturbesitz).
L'Altes Museum è il più antico dei musei, il Neues Museum attualmente in restauro conterrà anche reperti di Arte egizia.
Nell'Alte Nationalgalerie sono custodite opere d'arte del XIX secolo, mentre nel Bodemuseum con la sua caratteristica cupola in rame sono esposte opere romane e bizantine.
Infine il Pergamon Museum famoso per ospitare l'Altare di Pergamo, la Porta di Ishtar babilonese, il mercato di Mileto, le originali mura del palazzo omayyade della Mshatta, e in genere ricche collezioni di arte greca, babilonese e islamica.
Kulturforum.
Il complesso fu realizzato a partire dagli anni cinquanta del XX secolo, allo scopo di creare un centro culturale per l'allora Berlino Ovest, analogamente alla Museumsinsel per Berlino Est.
Vi sorgono i musei: Altri musei.
Berlino possiede una grande varietà di musei, museo egizio ospitato all'interno del Neues Museum, il Bauhaus-Archiv l'archivio del Bauhaus dove sono custoditi parte degli archivi della celebre scuola.
Il Bröhan-Museum con le sue opere in Art Nouveau, nel Brücke-Museum è contenuta una collezione di opere legate al movimento artistico Die Brücke (Il ponte) mentre nel Museum Berggruen una collezione raccolta da Heinz Berggruen.
L'interessante museo della tecnica e l'East Side Gallery un museo all'aperto costituito da graffiti su di un tratto del muro di Berlino.
Di arte contemporanea espone l'Hamburger Bahnhof, mentre nel Martin-Gropius-Bau si tengono esposizioni temporanee, proprio come nel Kunsthaus Tacheles.
Nello spettacolare edificio di Daniel Libeskind troviamo il famoso Jüdisches Museum (museo ebraico).
Musica.
I Berliner Philharmoniker, ufficialmente Berliner Philharmonisches Orchester, da molti considerati la migliore orchestra sinfonica del mondo, hanno eletto nel 1999 Sir Simon Rattle come direttore principale; la sede dell’orchestra è la Philharmonie, primo edificio nuovo del Kulturforum.
Il Konzerthaus al Gendarmenmarkt invece è sede del Konzerthausorchester Berlin - fino al 2006 Berliner Sinfonie-Orchester o BSO.
La terza grande orchestra sinfonica classica è il Deutsches Symphonie-Orchester Berlin (DSO), dal 1946 al 1956 RIAS-Symphonie-Orchester, poi fino al 1993 Radio-Symphonie-Orchester Berlin.
Maggiormente specializzato sulla musica del XX secolo è il Rundfunk-Sinfonieorchester Berlin (RSB), fondata nel 1923.
RSB, DSB, il Rundfunkchor Berlin e il RIAS Kammerchor appartengono alla holding pubblica Rundfunk Orchester und Chöre GmbH.
Istruzione e ricerca.
La scuola elementare a Berlino dura - come nel Brandeburgo e in futuro anche ad Amburgo - sei anni, due in più rispetto a quella delle rimanenti regioni federali; in comune con una parte delle regioni occidentali Berlino offre dopo la scuola primaria la scelta tra la più modesta Hauptschule (quattro anni scolastici dopo la scuola elementare), la Realschule (anch‘essa di quattro anni, ma con contenuti più impegnativi e un esame finale) e il Gymnasium, l‘unico che da diritto ad accedere all‘università.
Il Gymnasium dura attualmente sette anni (in alcuni casi nove dopo quattro anni di scuola elementare); quindi la frequenza prima dell‘università è di complessivamente 13 anni come in Italia.
Attualmente è in atto - come nelle altre regioni - la riduzione a dodici anni; insieme con l‘inizio della scuola primaria, spostato da mediamente sei anni di età a mediamente cinque e mezzo, si giungerà all‘università 18 mesi prima.
In alcuni licei esiste inoltre una classe accelerata, che rende possibile la maturità dopo dodici anni, in futuro dopo undici.
Alle quattro università berlinesi - Humboldt Universität (HU), Freie Universität Berlin (FU), Technische Universität Berlin (TU), Universität der Künste Berlin (UdK, fino al 2001: Hochschule der Künste - HdK) - studiano complessivamente oltre 105.000 studenti.
Nell‘ambito della Exzellenzinitiative - un confronto tra le università tedesche - la FU dal 2007 è ufficialmente una delle nove università d’elite tedesche.
Oltre alle università esistono sette accademie (Fachhochschule), quattro accademie dedicati a diverse arti e dodici università private con complessivamente oltre 25.000 studenti.
Le facoltà mediche della FU e della HU dal 2003 fanno parte della Charité, costituendo così la più grande facoltà europea di medicina nello storico ospedale fondato nel 1710 e luogo di ricerca medica fin dal 1810, nel quale furono attivi Rudolf Virchow, Ferdinand Sauerbruch, Hermann von Helmholtz, Robert Koch, Paul Ehrlich e Emil Adolf von Behring e che finora ha al suo attivo otto premi Nobel.
Sono attive a Berlino anche le grandi società di ricerca nazionali come la Max-Planck-Gesellschaft e complessivamente otto istituti di ricerca di diversi ministeri federali.
La ricerca scientifica si svolge anche in oltre 70 istituzioni extrauniversitarie a finanziamento pubblico con complessivamente oltre 50.000 dipendenti.
Oltre il 13 % dei brevetti tedeschi proviene da Berlino.
Controcultura.
Dopo la caduta del muro di Berlino nel 1989, il centro città (la ex parte occidentale di Berlino Est) ospitava molte case parzialmente distrutte durante la seconda guerra mondiale e mai più ricostruite.
Queste sono diventate un terreno fertile per vari tipi di controcultura e cultura underground, nonché di molti nightclub, compreso il Tresor, uno dei più importanti club di musica techno del mondo (gli eventi tuttavia sono ospitati, dal 2005, nel Club "Maria am Ostbahnhof").
Berlino ha una ricca scena artistica, ma sta subendo una crescente pressione finanziaria, in quanto gli affitti sono aumentati da quando il governo tedesco è tornato ad avere Berlino come sede.
Turismo.
Berlino è una meta turistica molto ambita, con notevole incremento dei pernottamenti negli anni successivi alla riunificazione della città e in particolare dall'inizio del nuovo millennio.
All'interesse internazionale per Berlino contribuiscono anche le nuove ed avveniristiche strutture architettoniche.
Oltre alla variegatezza dei punti turisticamente ricettivi, situati prevalentemente in centro (ma anche in buona parte della periferia), è da notare l'economicità della capitale rispetto a molte altre metropoli turistiche, europee e non.
Sistema politico.
Berlino costituisce uno dei Land (stati federati) della Germania, ed è quindi una città-stato.
Il sindaco della città (Regierender Bürgermeister, "Sindaco reggente"), la giunta comunale (Senat) e il consiglio comunale (Abgeordnetenhaus, "Camera dei deputati") fungono, quindi, al contempo sia da organi della città che del Land.
Il sindaco è così anche Presidente dei ministri, la giunta comunale è anche Governo e il consiglio comunale è anche Parlamento.
Suddivisione amministrativa.
Berlino è suddivisa in 12 distretti (Bezirk), o distretti amministrativi (Verwaltungsbezirk): Ogni distretto, pur avendo poteri inferiori a quelli dei comuni negli altri Land, costituisce un'unità amministrativa che elegge un proprio Consiglio dei delegati distrettuali (Bezirksverordnetenversammlung) e un Sindaco (Bezirksbürgermeister).
L'attuale divisione in distretti è stata ottenuta nel 2001 dall'accorpamento dei 23 distretti preesistenti.
Ogni distretto è composto di più quartieri (Ortsteil), complessivamente 95, chiamati anche Ortslage - soprattutto in periferia - o Kiez - in particolarmente nei tradizionali e caratteristici quartieri centrali.
La suddivisione in "ambiti statistici" (Statistische Gebiete) coincide solo in parte con la suddivisione storica o tradizionale.
Araldica e toponomastica.
La maggior parte degli studiosi concorda oggi nel rifiutare il vecchio e popolare teorema secondo il quale il nome Berlino risalirebbe all'orso, in tedesco Bär, animale presente nella zona all'epoca della fondazione di Berlino e stemma della città fin dal 1280.
Deriva invece, con molta probabilità, dalla radice slava berl, ovvero "palude, isola di fiume".
La bandiera di Berlino consiste in un panno a 3 bande orizzontali, 2 rosse ai lati (più piccole) e la centrale bianca.
In questa vi è il simbolo dell'orso non compreso nello scudo; il quale viene riportato nelle bandiere di uso governativo.
La bandiera, creata nel 1911, fu adottata nella forma attuale il 26 maggio 1954 per Berlino Ovest, e poi riconvertita a simbolo unico dopo la riunificazione del 1990.
Lo stemma cittadino ha la seguente descrizione araldica: "In un campo d'argento, un orso rampante nero, armato e linguato di rosso.
In alto, una corona d'oro decorata con otto fioroni dello stesso metallo, di cui cinque in vista".
L'origine dello stemma è sconosciuta, tuttavia si suppone che esso sia stato adottato in omaggio ad Alberto I di Brandeburgo (1100-1170).
Personaggi celebri.
Da secoli Berlino è un centro culturale, economico, politico.
Vi sono nati molti personaggi noti per i più svariati motivi.
Nel contempo a Berlino, come nelle altre metropoli a forte immigrazione, hanno agito - legando il proprio nome a questa città - anche molte donne e molti uomini nate e nati altrove.
Gemellaggi.
Berlino è gemellata con 17 città del mondo e collabora attivamente in diverse associazioni di città internazionali..
I distretti cittadini hanno numerosi gemellaggi autonomi, nazionali ed internazionali, con città e con quartieri di grandi città.
Sport.
Berlino ha una grande storia sportiva; Gustav Scholz, Erik Zabel, Pierre Littbarski, Franziska van Almsick ed altri noti sportivi vi sono nati; i nomi di pionieri dello sport come Friedrich Ludwig Jahn e Hannes Marker sono legati a quello della città così come quello della AVUS - fin dal 1921 - nell’automobilismo.
A Berlino si sono svolti importanti manifestazioni sportive come i giochi estivi della XI Olimpiade nel 1936 - manifestazione sfruttata come propaganda dal regime nazionalsocialista, ma anche evento sportivo di primo ordine con atleti eccezionali come Rie Mastenbroek e Jesse Owens.
L’Olympiastadion del 1936 è stato restaurato e modernizzato completamente prima dei mondiali di calcio del 2006; nel 2009 ospiterà i campionati del mondo di atletica leggera, fin dal 1963 è il “prato di casa” di Hertha BSC, fondata nel 1892, oggi squadra di calcio più popolare a Berlino e dopo fortune alterne dal 1997 di nuovo nella Bundesliga (Germania).
Meno successo hanno attualmente il 1.
FC Union Berlino e il BFC Dynamo - entrambi importanti all’epoca della DDR - Tennis Borussia Berlino e un’ottantina di altre società calcistiche.
Successi berlinesi si contano nel Hockey su ghiaccio (Eisbären Berlin), nella Pallanuoto, nella Pallacanestro, nella Pallavolo e nella Pallamano.
Ogni anno si svolgono a Berlino la Maratona di Berlino, una delle maggiori manifestazioni di questa tipo a livello mondiale, l’ISTAF, una delle più importanti manifestazioni mondiali di atletica leggera, la German Open del tennis femminile (WTA) e la Coppa di Germania, il secondo più importante torneo di calcio tedesco.
Numerosi impianti sportivi, stadi, piscine, piste e stadi del ghiaccio sono a disposizione dei cittadini e vengono intensamente usati.
I grandi laghi e il fiume Havel sono molto frequentati da velisti e rematori.
Berlino al cinema.
Berlino è fin dall’inizio un importante centro della settima arte; i fratelli Skladanowsky vi presentarono le prime immagini in movimento ad un pubblico pagante il 1° novembre del 1895, 58 giorni prima del debutto pubblico del (tecnicamente superiore) cinematografo dei fratelli Lumière a Parigi.
A Berlino sono legati i nomi di molti importanti registi e noti attori; a Berlino e nei dintorni immediati furono attivi la UFA e la DEFA; anche oggi la città è sede di importanti produzioni cinematografiche e televisive.
Soprattutto però Berlino è oggetto del cinema; migliaia di film sono ambientati a Berlino; molti di essi descrivono carattere e storia di questa città.
</doc> 
<doc id="809" url="http://it.wikipedia.org/wiki/Blog">
Blog.
In informatica, e più propriamente nel gergo di Internet, un blog è un diario in rete.
Il termine blog è la contrazione di web-log, ovvero "traccia su rete".
Il fenomeno ha iniziato a prendere piede nel 1997 in America; il 18 luglio 1997, è stato scelto come data di nascita simbolica del blog, riferendosi allo sviluppo, da parte dello statunitense Dave Winer del software che ne permette la pubblicazione (si parla di proto-blog), mentre il primo blog è stato effettivamente pubblicato il 23 dicembre dello stesso anno, grazie a Jorn Barger, un commerciante americano appassionato di caccia, che decise di aprire una propria pagina personale per condividere i risultati delle sue ricerche sul web riguardo al suo hobby.
Nel 2001 è divenuto di moda anche in Italia, con la nascita dei primi servizi gratuiti dedicati alla gestione di blog.
Cenni storici.
Il termine weblog è stato creato da Barger nel dicembre del 1997, e apparve per la prima volta nel suo sito personale.
La versione tronca blog è stata creata da Peter Merholz che nel 1999 ha usato la frase "we blog" nel suo sito, dando origine al verbo "to blog" (ovvero: bloggare, scrivere un blog).
Attraverso i blog la possibilità di pubblicare documenti su Internet si è evoluta da privilegio di pochi (università e centri di ricerca) a diritto di tutti (i blogger, appunto).
I blog hanno anche alcune somiglianze con i wiki, nel modo in cui vengono gestiti gli aggiornamenti, favoriti i commenti dei lettori e stimolate le nascite di community.
Strutturazione e funzionamento.
La struttura è costituita, solitamente, da un programma di pubblicazione guidata che consente di creare automaticamente una pagina web, anche senza conoscere necessariamente il linguaggio HTML; questa struttura può essere personalizzata con vesti grafiche dette template (ne esistono diverse centinaia).
Il blog permette a chiunque sia in possesso di una connessione internet di creare facilmente un sito in cui pubblicare storie, informazioni e opinioni in completa autonomia.
Ogni articolo è generalmente legato ad un thread, in cui i lettori possono scrivere i loro commenti e lasciare messaggi all'autore.
Il blog è un luogo dove si può (virtualmente) stare insieme agli altri e dove in genere si può esprimere liberamente la propria opinione.
È un sito (web), gestito in modo autonomo dove si tiene traccia (log) dei pensieri; quasi una sorta di diario personale.
Ciascuno vi scrive, in tempo reale, le proprie idee e riflessioni.
In questo luogo cibernetico si possono pubblicare notizie, informazioni e storie di ogni genere, aggiungendo, se si vuole, anche dei link a siti di proprio interesse: la sezione che contiene links ad altri blog è definita blogroll.
Tramite il blog si viene in contatto con persone lontane fisicamente ma spesso vicine alle proprie idee e ai propri punti di vista.
Con esse si condividono i pensieri, le riflessioni su diverse situazioni poiché raramente si tratta di siti monotematici.
Si può esprimere la propria creatività liberamente, interagendo in modo diretto con gli altri blogger.
Un blogger è colui che scrive e gestisce un blog, mentre l'insieme di tutti i blog viene detto blogsfera o blogosfera (in inglese, blogsphere).
All'interno del blog ogni articolo viene numerato e può essere indicato univocamente attraverso un permalink, ovvero un link che punta direttamente a quell'articolo.
In certi casi possono esserci più blogger che scrivono per un solo blog.
In alcuni casi esistono siti (come Slashdot) simili a blog, però sono aperti a tutti.
Alcuni blog si possono considerare veri e propri diari personali e/o collettivi, nel senso che sono utilizzati per mettere on-line le storie personali e i momenti importanti della propria vita.
In questo contesto la riservatezza, il privato, il personale va verso la collettività.
Tipologie di blog.
La maggior parte dei blogger usa il blog come diario personale, per far conoscere i propri sentimenti e le proprie opinioni ai lettori che hanno a loro volta un blog, ma anche sconosciuti che vagano per la blogsfera (o Blogosfera) passando di link in link.
Sono molto diffusi anche i blog tenuti da giornalisti, oppure i blog umoristici e autoironici, impegnati, satirici, "televisivi" o umoristici; non mancano infine blog di scrittori o di poesia.
Alcuni blog includono interviste o vere e proprie trasmissioni radiofoniche.
Tra le tipologie più diffuse troviamo: Come creare un blog.
Dal 2001 ad oggi sono nati molti servizi in italiano che permettono di gestire un blog gratuitamente.
Tra i più utilizzati citiamo: Blogger, Splinder, Clarence, Blogsome, Tiscali, Il Cannocchiale, Io Bloggo, Bloggerbash, Blogdrops, NoiBlogger, Libero, LiveJournal, Windows Live Spaces, MySpace.
Esistono poi alcuni network autogestiti.
Chi invece vuole creare un blog da gestire in totale autonomia, può utilizzare una delle numerose piattaforme di gestione blog; le più diffuse sono: Wordpress, MovableType, dBlog CMS Open Source, Nucleus, Pivot, Dotclear, Drupal.
Queste piattaforme possono essere utilizzate su un dominio proprio (anche con hosting a pagamento), per generare un servizio maggiormente personalizzato.
</doc> 
<doc id="810" url="http://it.wikipedia.org/wiki/British_Broadcasting_Corporation">
British Broadcasting Corporation.
La British Broadcasting Corporation (BBC, anche informalmente chiamata dagli inglesi auntie, "zietta"), fondata nel 1922, è la più grande e autorevole società radiotelevisiva del Regno Unito.
Offre un servizio regolare di trasmissioni e produce anche propri programmi e servizi di informazione.
Il motto dell'azienda è "Nation Shall Speak Peace Unto Nation".
La BBC è ritenuta, anche fuori dalla sua patria, uno dei più autorevoli operatori radiotelevisivi del mondo, anche in ragione delle tradizionalmente rigorose modalità di produzione dei dati giornalistici che l'hanno resa un punto di riferimento per la categoria.
La BBC gestisce anche il sito, uno dei più autorevoli siti di informazione via web in inglese e in varie altre lingue.
Nonostante sia attualmente gestita da un consiglio nominato dalla Regina su consulenza dei ministri del governo britannico, la BBC risulta del tutto libera da influenze politiche e commerciali.
La BBC è stata la prima emittente televisiva che, a partire dal 2007, pubblica i contenuti trasmessi sul sito con licenza Creative Commons.
La BBC è interamente finanziata dal canone dei telespettatori inglesi e non trasmette alcuna forma di pubblicità.
Storia.
L'azienda fu fondata con il nome di British Broadcasting Company nel 1922 come operatore radiofonico da alcune compagnie di telecomunicazioni (tra cui figuravano società sussidiarie della General Electric e della AT&T) per i primi esperimenti di trasmissioni radio, il cui servizio regolare iniziò il 14 novembre dello stesso anno.
Sotto la direzione generale di John Reith diventò l'odierna British Broadcasting Corporation e nel 1932 iniziò un servizio di trasmissioni televisive sperimentali; il 2 novembre 1936 divenne il primo operatore televisivo al mondo a fornire un servizio regolare.
Le trasmissioni tv furono però sospese dal 3 settembre 1939 al 7 giugno 1946, durante gli eventi della Seconda Guerra Mondiale.
Nel 1955 la BBC vide la nascita della sua prima (e tuttora più grande) concorrente: la televisione commerciale e indipendente Independent Television (ITV).
Per tutta risposta, nel 1964, la BBC, rinominando BBC One il canale già esistente, lanciò il suo secondo canale, BBC Two, il primo che, nel 1967, due anni prima di BBC One e ITV, iniziò le trasmissioni a colori.
Nel 1974 venne introdotto il teletext BBC chiamato Ceefax.
Poco prima del Natale 1978, però, l'azienda andò in sciopero, bloccando così la trasmissione dei canali ed amalgamando le quattro stazioni radio esistenti in una sola.
Fin dalla riforma del mercato radiotelevisivo degli anni '80 nel Regno Unito, la BBC ha affrontato la sempre più crescente concorrenza della tv commerciale (e del nuovo canale pubblico Channel 4), specialmente nel campo riguardante la tv satellitare, quella via cavo e i servizi di trasmissione digitale.
Nel 1995 nasce BBC World, canale all-news che trasmette via satellite, cavo e DTT ed è il più seguito al mondo dei canali BBC.
</doc> 
<doc id="813" url="http://it.wikipedia.org/wiki/Blowin%27_in_the_Wind">
Blowin' in the Wind.
Blowin' in the Wind è il titolo di una famosa canzone di contenuto pacifista scritta da Bob Dylan nel 1962 e pubblicata la prima volta l'anno successivo nell'album The Freewheelin' Bob Dylan.
Questo brano è da molti considerato il manifesto della generazione dei giovani statunitensi disillusi dalla politica portata avanti negli anni cinquanta e sessanta dal loro paese e sfociata dapprima nella guerra fredda e poi nella guerra del Vietnam.
Quando scrisse questo motivo, Dylan non era ancora quel paladino della controcultura che dopo pochi anni avrebbe rimesso in discussione - con la propria attività artistica di poeta e musicista - antichi pregiudizi e paure nuove; ma già allora - giovane cantastorie proveniente da un piccolo sobborgo minerario del Minnesota - era in grado di mostrarsi cosciente e padrone - in termini di comprensione del senso delle cose - dei nuovi pericoli derivanti dall'era atomica (i temi del fall out erano peraltro già stati illustrati con amara e sofferta poeticità dai cantori della beat generation, in primis Jack Kerouac ed Allen Ginsberg).
Tre semplici strofe sono in questo caso sufficienti al compositore-poeta per interrogarsi su tematiche sociali ed esistenziali.
In particolare, al centro della sua visionaria poeticità sono il senso della condizione umana e l'incapacità dell'uomo di ripudiare in maniera definitiva e totale ogni tipo di guerra.
Nel ritornello - rivolto metaforicamente ad un ipotetico amico, nel quale si potrebbe identificare l'intera umanità - viene data una risposta che lascia uno spiraglio all'ottimismo: una risposta che c'è, e a portarla basterà un soffio di vento.
Nel corso degli anni questa canzone ha avuto numerose rielaborazioni (cover), tanto in versione acustica quanto a ritmo rock, da parte di diversi gruppi e cantanti di ogni parte del mondo.
Fatta propria dagli esponenti del movimento beatnik (i cosiddetti figli dei fiori) veniva spesso suonato - e tuttora lo viene - sulle scalinate e lungo i borghi artistici delle principali metropoli del mondo.
Si ricordano qui le versioni, storiche al pari di quelle incise in studio e dal vivo dallo stesso autore, del trio Peter, Paul & Mary e di Joan Baez nonché una versione in italiano cantata da Luigi Tenco.
</doc> 
<doc id="816" url="http://it.wikipedia.org/wiki/Bish%C5%8Dnen">
Bishōnen.
indica un canone estetico di bellezza maschile tipicamente giapponese.
Il prefisso si riferisce specificatamente alla bellezza femminile, si riferisce ad una bella donna.
Il bishōnen è solitamente magro e non molto muscoloso, con un mento affusolato e un'apparenza effeminata o androgina.
Incarna l'ideale del giovane amante omosessuale.
Oggi viene ritratto negli anime e nei manga, specialmente in shōjo, shōnen'ai e yaoi.
Alcuni otaku occidentali utilizzano questo termine per riferirsi a qualsiasi bel personaggio maschile, nonostante quest'uso (letteralmente parlando) sia impreciso.
Il termine equivalente per indicare una ragazza molto bella è bishōjo.
Storia.
Il Giappone ha una tradizione di dongiovanni piuttosto femminei, il gusto per il travestitismo e l'ambiguità.
Benché negli anni novanta questo fenomeno sociale si potesse notare nelle strade di Shibuya, nasce dal teatro kabuki e takarazuka, dove gli onnagata sono gli attori maschi che interpretano ruoli femminili.
Non cercano d'interpretare una donna, ma concepiscono e portano in scena versioni idealizzate della donna.
Gli onnagata, allevati fin da piccoli a raggiungere il massimo livello di femminilità e grazia, ben presto vanno conquistando popolarità.
Nel teatro takarazuka sono frequenti le ambientazioni esotiche, i costumi sgargianti, l'ambiguità, le trame romantiche e melodrammatiche.
Le otokoyaku sono le attrici che interpretano personaggi maschili: nel teatro takarazuka, poiché per la prima volta possono interpretare ruoli che normalmente sono loro negati, immaginano nuove versioni della mascolinità.
Queste nuove figure maschili, rispetto a quelle esistenti, sono molto più dolci e romantiche.
Da allora, l'immagine di questi nuovi modelli maschili, divenuti molto più graziosi, fluiscono nei manga.
Il tema del travestitismo finirà per diventare un tema diffuso dei manga per ragazze (ad esempio La principessa Zaffiro o Lady Oscar).
Anche i graziosi co-protagonisti diventano molto popolari: sono persone timide, effeminate e costantemente imbarazzate.
Ci sono comunque altri tipi di giovani carini: nelle ambientazioni fantasy, nei panni di samurai o guerrieri magici, si battono in duello senza nascondere debolezze e sentimenti, facendo innamorare le lettrici.
I bishōnen, rappresentano la frustrazione provata dalle giovani giapponesi verso modelli di mascolinità esistenti.
È anche grazie ai dōjinshi che vengono appagati i desideri dei giovani: sono manga amatoriali dedicati principalmente alle parodie di manga famosi.
Poiché, rispetto all'intreccio, l'aspetto esteriore e i sentimenti dei protagonisti sono molto più importanti, lo stile dei dōjinshi dedicati ai bishōnen è associato alla parola yaoi.
In genere, una volta entrati in questo mondo, vanno diventando popolari come protagonisti di storie d'amore a sfondo omosessuale.
Per questo, il nome di tali opere è bishōnen ai e shōnen'ai (letteralmente «amore fra bei ragazzi» e «amore fra ragazzi»).
Benché i protagonisti siano maschi, hanno un aspetto androgino, e posseggono le qualità preferite della femminilità e della mascolinità.
A poco a poco, anche i ragazzi si sentono attratti verso la sfera femminile: intenzionati ad assomigliare all'immagine dei bei ragazzi dei manga, iniziano a truccarsi, vestirsi come bambole e depilarsi (in questo modo essi finiscono per inseguire le fantasie delle giovani).
Recentemente nelle riviste giapponesi, così come nei manga, appaiono svariate foto di bishōnen.
Questo look androgino emerge verso la fine degli anni ottanta: Nasce il Visual-Kei, genere in cui si enfatizza il look e l'aspetto esteriore (fattore molto importante, nello spettacolo).
Una caratteristica di queste band è che sono formate da soli uomini.
Inoltre, truccandosi in modo sgargiante e indossando abiti vistosi assumono un aspetto androgino.
Tale stile viene adottato pure dagli aidoru.
Essi sono portatori della purezza infantile e di una bellezza atemporale.
Col passare del tempo, altri stili nascono, e si modificano velocemente i modelli dei giovani.
Ma questi ragazzi carini riempiono tuttora le pagine web, facendo sognare le giovani.
</doc> 
<doc id="817" url="http://it.wikipedia.org/wiki/Brattea">
Brattea.
In botanica la brattea (o ipsofillo) è una foglia modificata che accompagna fiori o infiorescenze.
Dalla attaccatura ascellare della brattea si sviluppa un fiore od una infiorescenza; essa può assumere varie forme e diverse dimensioni.
Una delle funzioni principali delle brattee è quella di protezione ad esempio del bocciolo fiorale.
Le brattee sono generalmente di colore verde e si possono confondere con le foglie stesse; in alcuni casi possono presentare svariati colori tanto da essere a volte confusa col fiore.
In questo caso le brattee svolgono anche una funzione vessillare, cioè di fungere da richiamo per gli animali impollinatori.
Un classico esempio di brattee con funzione vessillare è la stella di Natale (Euphorbia pulcherrima Willd.
) o la Bougainvillea.
Una brattea di grandi dimensioni, spesso colorata che racchiude un insieme di fiori, come ad esempio nelle Palme o nel genere Arum, prende il nome di spata.
Nel genere Arum la spata è petaloidea con funzione di attrarre gli insetti impollinatori.
Un insieme di brattee più o meno compatte o fuse viene definito un involucro, tipico quello che si trova al di sotto delle infiorescenze di molte Asteraceae e Apiaceae.
</doc> 
<doc id="818" url="http://it.wikipedia.org/wiki/Marilyn_Manson">
Marilyn Manson.
Il nome d'arte deriva dall'ossimoro tra Marilyn Monroe e Charles Manson: i due nomi hanno uguale notorietà e rappresentano la prima il bene e la bellezza, il secondo il male e la cruenza.
Ha fondato il gruppo musicale che porta il suo nome e di cui è tuttora vocalist ed autore di molti brani.
Nel corso della sua carriera ha venduto oltre 22 milioni di album.
Biografia.
Brian Warner è nato a Canton, nell'Ohio, da Hugh Warner e Barb Wyer.
Fin dall'infanzia ebbe una vita piuttosto strana e movimentata: stando spesso a casa dei nonni paterni, data la sua passione per la professione di detective, iniziò per caso a "indagare" sulla vita del nonno, scoprendo riviste zoopornografiche, falli finti, film a luci rosse, biancheria intima da donna e altri "strani" attrezzi.
Tutto questo lo incuriosì molto, anche perché contrastava con lo stile di vita dei Warner, famiglia molto religiosa, appartenente alla chiesa episcopale, piena di tabù, che per un certo periodo lo iscrisse a una scuola cristiana.
Alla scuola cristiana molte cose erano proibite (perfino i dolci), e vigevano delle regole di comportamento riguardo al modo di vestire, al fatto di tenere gli armadietti senza lucchetto e riguardo alla musica.
Gli insegnanti incutevano il terrore di Satana, spesso ricorrendo a metodi di non dimostrata scientificità, come far ascoltare al contrario dischi di Queen, Led Zeppelin o David Bowie trovando nei testi frasi come "my sweet satan".
Questi e tanti altri piccoli episodi gli fecero odiare la scuola, tanto che (dopo che i genitori rifiutarono di trasferirlo) decise di farsi espellere.
Cominciò a spacciare dolci e produrre un giornalino pseudo-pornografico-satirico, ma tutto quello che ottenne da queste "bravate" fu solo qualche giorno di sospensione.
Non si arrese ed escogitò una nuova trasgressione: iniziò a produrre e vendere a prezzi assurdi nastri con canzoni rock di Alice Cooper e Black Sabbath (artisti amati da Brian e malvisti dalle persone religiose) che poi rubava (gli armadietti non avevano serratura), e rivendeva.
Anche per questo episodio ci fu solo una sospensione.
La sua ultima trovata fu quella di mettere uno dei falli finti del nonno nel cassetto della sua insegnante, ma nemmeno questo risultò efficace.
Brian infine capì che non lo avrebbero mai espulso, dato che era uno dei pochi che poteva permettersi di pagare per intero la retta scolastica.
Riuscì a convincere i genitori a mandarlo alla scuola pubblica, proprio mentre tutta la famiglia si trasferiva in Florida, a Fort Lauderdale.
I primi tempi di scuola pubblica non furono bellissimi, finché Brian non conobbe prima Jennifer (la sua prima ragazza) e poi John Crowell, che lo iniziò alla droga e all'occultismo.
In seguito Brian cominciò a fare il giornalista per piccole riviste musicali, intervistando artisti di passaggio a Fort Lauderdale.
Musica.
Nel 1989 Brian formò i Marilyn Manson & the Spooky Kids (nome accorciato nel 1992 in Marilyn Manson) che ottennero l'attenzione di Trent Reznor dei Nine Inch Nails.
Quest'ultimo produsse l'album di debutto della band Portrait of an American Family nel 1994 che ebbe un discreto successo nei circuiti alternativi del mercato musicale.
Il successo a livello mondiale avvenne con l'EP Smells Like Children, grazie alla cover Sweet Dreams (Are Made Of This) degli Eurythmics che entrò in heavy-rotation su MTV.
I seguenti album ebbero tutti un grande successo internazionale e Marilyn Manson diventò una delle più controverse icone rock degli anni '90, a causa della sua immagine e delle sue idee oltraggiose secondo i più.
Nel 2003 su richiesta di Johnny Ramone, partecipa alla creazione di un'album tributo ai Ramones, We're a Happy Family, suonando la canzone The KKK Took My Baby Away.
Film e Televisione.
Brian si è sempre interessato alla cinematografia.
La sua prima apparizione avvenne nel film Strade perdute di David Lynch, nel quale interpreta un attore pornografico.
Ha inoltre fatto varie comparse, una delle quali nel film Ingannevole è il cuore più di ogni cosa di Asia Argento.
Nel 2002 apparve come se stesso nel documentario Bowling for Columbine di Michael Moore, film riguardante l'uso delle armi negli Stati Uniti, e nel quale Manson discute delle possibili cause del massacro alla Columbine High School (lui stesso fu ingiustamente accusato dai media di aver ispirato i due ragazzi fautori della strage).
Al momento sta lavorando a Phantasmagoria: The Visions of Lewis Carroll, un film fantasy-horror che narra, romanzando, la vita e le idee visionarie di Lewis Carroll, autore di Alice nel Paese delle Meraviglie.
Arte.
Manson dal 1999 iniziò a dipingere acquerelli e fece degli show, molto apprezzati dalla critica, a Los Angeles (nel 2002), a Parigi e a Berlino (nel 2004).
Nel 2006 denominò il suo movimento artistico Celebritarian Corporation, che diede il nome a una galleria d'arte di proprietà di Manson.
Vita Personale.
Nel 1996 Brian conobbe Anton LaVey, fondatore della Chiesa di Satana.
Da lui Brian imparò molte cose, tra cui la seguente concezione del satanismo: "Il diavolo non esiste, il satanismo è il culto di se stessi".
Con LaVey nacque anche uno dei soprannomi di Brian, reverendo: LaVey, dopo aver conosciuto abbastanza nei dettagli Brian, decise di regalargli la tessera della Chiesa di Satana e di nominarlo appunto reverendo della medesima.
Brian affermò in seguito, che l'incontro con LaVey non fu un dato molto significativo della sua vita, ed anzi, lo deluse molto.
Fu fidanzato per due anni con l'attrice Rose McGowan, con la quale diede scandalo più volte.
Nel 2002 conobbe l'attrice specializzata in burlesque Dita von Teese con la quale si fidanzò stabilmente fino a sposarsi in Irlanda, a Kilsheelan il 28 Novembre 2005, con una cerimonia uffciata da Alejandro Jodorowsky.
Il 30 Dicembre 2006 Dita chiese il divorzio a causa di divergenze inconciliabili.
Molti videro la causa del divorzio nei rapporti extraconiugali di Manson con la diciannovenne attrice Evan Rachel Wood (con la quale è tutt'oggi fidanzato), ma anche per l'abuso di alcool del vocalist.
Manson, che apprezza da tempo le qualità dell'assenzio, intende commercializzare una sua marca di assenzio personale e si è messo d'accordo con un produttore svizzero.
Manson ha detto: "Spero che esca per Natale in modo che i genitori lo possano regalare ai propri figli".
Manson ha voluto occuparsi personalmente della scelta degli ingredienti, della distillazione e anche dell'etichetta della bottiglia, che raffigura uno dei suoi dipinti, un omino verde davanti a un bicchiere di assenzio, oltre alla scritta in caratteri gotici del nome che ha dato al prodotto: "Mansenzio".
Ovviamente, non potrà importarlo in patria, poiché l'assenzio è da tempo bandito negli Stati Uniti.
</doc> 
<doc id="821" url="http://it.wikipedia.org/wiki/Camillo_Benso%2C_conte_di_Cavour">
Camillo Benso, conte di Cavour.
Gioventù.
Aristocratico piemontese di idee liberali, in gioventù frequentò il 5° corso della Regia Accademia Militare (conclusosi nel 1825) e nell'inverno 1826-27 i corsi della Scuola di Applicazione del Corpo Reale del Genio compilando una memoria dal titolo Esposizione compita dell'origine, teoria, pratica, ed effetti del tiro di rimbalzo tanto su terra che sull'acqua, diventando ufficiale del Genio.
Trasferito nel 1830 a Genova, ebbe modo di conoscere la marchesa Nina Giustiniani, con la quale avvierà una forte amicizia intrattenendo con lei un lungo rapporto epistolare.
In seguito abbandonò l'esercito e prese a viaggiare all'estero studiando lo sviluppo economico di paesi largamente industrializzati come la Francia e l'Inghilterra.
All'età di ventinove anni Benso venne nominato sindaco di Grinzane, dove la famiglia aveva dei possedimenti, e ricoprì tale carica per ben 17 anni.
In questo lungo periodo, oltre a distinguersi come amministratore efficiente e capace, fu anche innovatore in campo agrario ed enologico: a Cavour infatti è attribuita l'invenzione del Barolo, inteso come procedimento di invecchiamento del vino Nebbiolo.
Nel 1916 Grinzane cambiò il suo nome in Grinzane Cavour proprio in onore del grande statista.
Le prime idee politiche.
Alla nascita, nel 1847, del partito moderato come alternativa riformista ai movimenti di ispirazione democratica e insurrezionale aveva contribuito anche il pensiero politico del giovane Cavour che nel 1846 così scriveva: Una lucida analisi politica, questa, sulla scarsa incisività della azione di Mazzini dovuta anche all'avversione culturale che le classi colte e le masse contadine cattoliche riservavano alla idea mazziniana di progresso democratico e di coinvolgimento popolare al processo unitario.
Per dirla secondo una definizione di Massimo D'Azeglio anche tra i moderati si formava L'opinione nazionale italiana.
Sempre nel 1846 Cavour aderiva all'idea (ispirata dal Gioberti) di una lega doganale come premessa di una futura federazione politica dei vari stati italiani.
Contrariamente a tanti cortigiani dei Savoia, timorosi delle novità politiche e tecnologiche, egli pensava, facendosi interprete delle esigenze della classe imprenditoriale e della aristocrazia illuminata, che la costruzione di ferrovie in Italia sarebbe stata la premessa della nostra emancipazione politica poiché in questo modo il paese sarebbe entrato in rapporto con le economie e con le idee degli stati europei più avanzati.
Il modello inglese.
Ammiratore del liberismo economico e del liberalismo politico inglese, egli era convinto che con il metodo delle tempestive riforme si sarebbe evitato ogni sovvertimento socialista.
Un realistico riformismo per necessità più che per convinzione il suo: le riforme vanno fatte quando non se può più fare a meno, quando insistendo con una politica reazionaria il rischio di una rivoluzione si fa reale comportando così la perdita del potere sino allora gestito.
Un modo di ragionare politico che ricalca quello economico: se voglio acquistare qualcosa, nello scontro tra la domanda e l'offerta, dovrò alla fine accettare il prezzo, altrimenti perderò l'acquisto dell'oggetto o non lo venderò.
L'ingresso nella politica.
Nel 1847 fece la sua comparsa ufficiale sulla scena politica come fondatore del periodico "Risorgimento".
Fu eletto deputato al Parlamento nel giugno del 1848.
Entrò a far parte del governo D'Azeglio il 15 aprile del 1851, come ministro dell'Agricoltura, del Commercio e della Marina; il 19 aprile dello stesso anno completò il suo controllo della vita economica del Paese con l'aggiunta alle sue competenze del dicastero delle Finanze.
Nel difendere al Senato Subalpino la politica economica liberista del governo e i trattati commerciali con la Francia, il Belgio e l'Inghilterra, Cavour affermava che coloro che sostenevano il protezionismo erano i naturali alleati dei socialisti.
Il protezionismo, propugnando l'intervento dello stato nell'iniziativa privata, costituiva «La pietra angolare sulla quale il socialismo innalza le batterie con le quali intende abbattere l'antico edificio statale.» (C.Cavour, Discorsi parlamentari op.cit).
Una tesi originale questa che voleva spaventare i reazionari accomunandoli ai sovversivi.
Chi difendeva la libertà individuale non poteva non accettare il principio della libera concorrenza.
Il connubio.
Nel 1852 diede vita al cosiddetto "connubio": una forma di coalizione programmatica tra le componenti più moderate della destra liberale (i cui esponenti più rappresentativi erano Cavour stesso e il D'Azeglio) e della sinistra piemontese (guidata da Urbano Rattazzi), che lo portò nel novembre dello stesso anno a diventare Presidente del Consiglio dei Ministri.
Il connubio mirava innazitutto a ridurre all'impotenza l'opposizione rappresentata dalla vecchia aristocrazia fondiaria e clericale che si era battuta nel 1850 contro le leggi Siccardi e dai pochi rappresentanti della Sinistra democratica guidata da Angelo Brofferio, Giuseppe Saracco e Agostino Depretis.
In realtà il connubio rappresentava quella che fin d'allora fu chiamata una dittatura parlamentare frutto di una politica che, escludendo ogni reale apporto dell'opposizione alla formazione delle leggi, mirava a una sorta di governo personale.
Una politica che non rifuggendo dall'usare lo stesso strumento della Sinistra di Agostino Depretis nel 1882, può essere considerata, per certi aspetti, l'antesignana del famigerato trasformismo (cfr. Denis Mack Smith, Cavour.
Il grande tessitore dell'unità d'Italia, Bompiani, 2001).
Questo giudizio può essere temperato se consideriamo che a parere di altri storici invece, come Luigi Salvatorelli, Cavour ebbe sempre un grande rispetto per la libertà e lo Statuto albertino in nome del quale si contrastò persino con il re Vittorio Emanuele II, non sempre disposto a fare la parte del sovrano costituzionale.
Ciò non toglie, secondo lo storico Denis Mack Smith, che i deputati sapessero di dover fare quello che lui voleva.
Tale atteggiamento politico era dovuto anche al suo carattere che come ci racconta Petruccelli della Gattina ne "I moribondi di palazzo Carignano" (Milano 1862) era tale che Riforme economiche.
Raggiunta questa carica Camillo Benso Conte di Cavour si diede al potenziamento economico-industriale del Regno di Sardegna, favorendo la costruzione di ferrovie, di strade(nel 1859 il piemonte aveva 807 km di ferrovie, più di ogni altro stato italiano).
Ampliò il porto di Genova.
Diede nuova vita all'agricoltura introducendo nuove coltivazioni e abolendo il dazio sul grano, facendo opere di bonifica e costruzione di canali d'irrigazione.
Favorì la creazione di un'industria siderurgica e il potenziamento dell'industria tessile.
Tutto ciò comportò un alto costo finanziario che Cavour affrontò contraendo pesanti prestiti con la Francia e l'Inghilterra i cui rimborsi furono coperti con gravose tassazioni che non risparmiarono neppure i generi alimentari con grave disagio dei ceti più deboli.
Tra gli affari e la politica, sta la partecipazione di Cavour alla creazione dei primi moderni istituti di credito a Genova e a Torino, destinati a confluire nella Banca Nazionale degli Stati Sardi che più tardi divenne Banca d'Italia.
I rapporti tra Stato e Chiesa.
Fin dal 1850 si era proceduto in Piemonte ad un'opera di laicizzazione dello stato tanto più necessaria per un paese dove sopravvivevano residui medioevali come il diritto d'asilo per chiese e conventi che le leggi Siccardi alla fine riuscirono a cancellare nonostante l'opposizione clericale guidata dall'arcivescovo di Torino Luigi Fransoni arrestato e condannato ad un mese di carcere.
Ancora nel 1852 non si riuscì a far approvare un progetto di legge che istituiva il matrimonio civile per l'opposizione del Senato e del Re.
Anche Cavour nel 1855 dovette affrontare l'opposizione cattolica in relazione ad un progetto di legge per la soppressione degli ordini religiosi non dediti all'insegnamento o all'assistenza dei malati e l'incameramento dei loro beni allo stato.
La forte maggioranza parlamentare di Cavour dovette arrendersi di fronte all'opposizione del clero e di una parte dell'opinione pubblica, ma soprattutto per l'intervento del Re.
Cavour si dimise aprendo una crisi costituzionale chiamata crisi Calabiana dal nome del vescovo di Casale Luigi Nazari di Calabiana avversario del progetto di legge.
Lo scontro si risolse con un compromesso.
Cavour ritirò le dimissioni e la legge fu ripresentata in termini molto più moderati rispetto alla precedente.
Il problema dei rapporti tra Stato e Chiesa si ripresentò dopo l'unità aggravato dalla forte intransigenza di papa Pio IX nei confronti dello stato italiano che aveva proclamato Roma capitale del nuovo regno.
Seguendo il metodo diplomatico, Cavour aveva avviato trattative segrete con Napoleone III, tutore della Chiesa cattolica e con lo stesso Papato offrendogli l'abbandono di ogni pretesa giurisdizionalistica di controllo regalistico sulla Chiesa da parte dello stato italiano in cambio della rinucia al potere temporale dei Papi.
Era la famosa formula della «Libera Chiesa in libero Stato» che Cavour non ebbe modo di mettere in pratica per la sua morte improvvisa.
Il rifiuto di papa Pio IX suscitò la reazione dell'anticlericalismo liberale e dei democratici mazziniani e garibaldini convinti che il problema di Roma capitale si potesse risolvere solo col metodo rivoluzionario.
La politica estera e la questione italiana.
Il programma politico di Cavour riguardo il problema italiano non prevedeva, come fu fatto credere dall'agiografia risorgimentale dopo l'unità, di unificare l'Italia.
Per esempio, durante il Congresso di Parigi nel 1856, dopo l'incontro con Daniele Manin, un capo della Società Nazionale Italiana, Cavour scrisse che Manin gli aveva parlato "dell'unità d'Italia ed altre corbellerie".
L'obiettivo di Cavour era quello di creare un forte Stato nel Settentrione sotto la corona dei Savoia, con l'annessione della Lombardia e del Veneto.
Questo progetto, d'altra parte, corrispondeva alle tradizionali aspirazioni dei Savoia all'unificazione della pianura Padana interrotta al fiume Ticino dalla presenza austriaca in Lombardia.
Per ottenere un simile risultato, che avrebbe alterato il quadro politico europeo, il Piemonte da solo non avrebbe potuto conseguirlo senza il consenso e l'aiuto delle maggiori potenze europee.
La guerra di Crimea.
La guerra di Crimea scoppiata nel 1854 fu per Cavour l'occasione di presentare la questione italiana all'attenzione dell'opinione pubblica europea, mettendola sull'avviso del pericolo rivoluzionario presente in Italia per le numerose iniziative democratico-repubblicane mazziniane.
L'episodio bellico faceva parte della travagliata Questione d'oriente: Francia e Gran Bretagna alleate combattevano contro la Russia, che tentava di espandersi a loro danno nella penisola balcanica.
Cavour offrì l'alleanza del Piemonte alle grandi potenze, inviando in Crimea un corpo d'armata di 18000 uomini.
La pace fu firmata nel 1856 al Congresso di Parigi con la presenza del rappresentante dell'Austria.
Cavour non chiese alcun compenso per la partecipazione alla guerra, ma ottenne che una seduta fosse dedicata espressamente a discutere il problema italiano: egli poté quindi sostenere pubblicamente che la repressione dei governi reazionari e la politica dell'Austria erano i veri responsabili dell'inquietudine rivoluzionaria che covava nella penisola e che avrebbe potuto costituire una minaccia per i governi di tutta Europa.
Cavour e Napoleone III.
Suscitata l'attenzione delle potenze europee sulla questione italiana, per risolverla era necessario l'appoggio militare della Francia, dove forte era però l'opposizione dei cattolici ansiosi per il futuro della Chiesa romana.
D'altra parte l'Inghilterra, assecondata dal governo prussiano, si adoperava per una soluzione diplomatica per evitare una guerra che avrebbe alterato a favore della Francia l'equilibrio europeo.
Si doveva perciò convincere con ogni mezzo Napoleone III, conservatore all'interno, ma sostenitore di una politica estera di "grandeur" improntata al principio napoleonico della Francia portatrice di libertà ai popoli oppressi protetti e subordinati agli interessi francesi.
Dopo una lunga serie di trattative, fomentate da accordi matrimoniali, da opere di seduzione, e favorite, paradossalmente, persino dall'attentato del repubblicano ex mazzinano Felice Orsini che voleva vendicare l'intervento nel 1849 della Francia contro la Repubblica Romana, si arrivò finalmente nel 1858 agli accordi segreti di Plombières.
Si stipulava un trattato difensivo-offensivo ai danni dell'Impero asburgico (che verrà ratificato l'anno successivo), secondo il quale in caso di attacco militare provocato di questi, la Francia sarebbe intervenuta in difesa del Regno di Sardegna con il compito di liberare dal dominio austriaco le province dal Ticino alle Alpi, ricevendo, come compenso dell'aiuto offerto, i territori di Nizza e della Savoia, la culla della dinastia sabauda, che Cavour, premuto da Vittorio Emanuele II, che minacciava di far saltare tutto, cercò invano di evitare che divenisse francese.
Gli accordi di Plombières.
La penisola italiana sarebbe stata territorialmente e politicamente divisa in quattro stati, legati in una futura Confederazione presieduta dal pontefice: La seconda guerra d'indipendenza e le annessioni.
Il 10 gennaio del 1859, nel discorso della corona, Vittorio Emanuele II, alla presenza degli ambasciatori dei vari stati europei, se ne uscì, sorprendendo lo stesso Cavour, con un' espressione, non si sa quanto voluta, con cui affermava: «Noi non siamo insensibili al grido di dolore che da tante parti d'Italia si leva verso di noi».
Il che voleva significare che il dominio austriaco in Italia era fonte di dolore per i popoli amministrati e questo evidentemente fu ritenuto una grave offesa dal governo di Vienna, provocato anche dall'ostentato arruolamento di volontari nel corpo Cacciatori delle Alpi al comando di Giuseppe Garibaldi.
Venne infine il sospirato ultimatum da Vienna che faceva scattare le condizioni degli accordi con la Francia.
Napoleone III, che pretese il comando supremo delle forze alleate, cosa poco gradita a Vittorio Emanuele, iniziò la guerra con una serie di scontri vittoriosi ma con molte perdite specie per i soldati francesi.
Questo causò un rinfocolarsi dell'opinione pubblica in Francia che non aveva mai condiviso in pieno i motivi che portavano i giovani francesi a combattere in Italia.
Mentre nel Nord Italia Garibaldi con i suoi cacciatori era arrivato con una serie di vittorie nei pressi del Veneto, nei ducati emiliani, nelle legazioni pontificie, nel Granducato di Toscana grandi manifestazioni popolari cacciavano i governi filoaustriaci e chiedevano l'invio di commissari regi sabaudi.
Ciò mandava in fumo la spartizione dell'Italia prevista dai patti di Plombières; motivo questo, oltre all'opposizione interna, che convinse l'imperatore con atto unilaterale a firmare un armistizio con l'Austria.
Le clausole del trattato prevedevano che a Vittorio Emanuele II sarebbe andata la sola Lombardia e che per il resto tutto sarebbe tornato allo status quo ante.
Ma i governi provvisori filosabaudi di Firenze, Parma, Modena, Bologna, rifiutavano ogni tentativo di restaurazione.
L'Inghilterra era ora favorevole ad una soluzione che estromettesse la Francia da ogni ingerenza in Italia.
A questo punto il genio politico di Cavour ebbe modo di manifestarsi con una soluzione che garantiva gli interessi piemontesi e nello stesso tempo salvava la faccia all'imperatore, che, non avendo rispettato gli accordi di Plombières, se ne sarebbe dovuto tornare in Francia a mani vuote.
Cavour, a nome del re, si disse disposto a cedere i non dovuti territori di Nizza e Savoia in cambio del riconoscimento francese delle annessioni, tramite plebisciti, al Piemonte delle regioni liberatesi.
Così avvenne.
Da ora nei piani dello statista piemontese cominciava ad essere presa in considerazione l'idea di una completa unificazione italiana, rovesciando la situazione creata dalla Pace di Zurigo.
Cavour e Garibaldi.
Con l'incontro-scontro tra lo statista Cavour e il generale Garibaldi, i due progetti, quello sabaudo, politico e diplomatico, e quello rivoluzionario popolare alla fine andarono verso un solo unico fine: l'unità d'Italia.
Era giunta l'ora dell'avventurosa spedizione dei Mille che Cavour aveva avversato senza riuscire a fermarla durante la fase preparatoria.
Egli infatti temeva, contrariamente al Re pronto a prendere, senza compromettersi, tutto ciò che di buono poteva venire dall'impresa, la reazione delle potenze europee, in primo luogo della Francia delusa dalla guerra in Italia e ansiosa per le sorti del papa minacciato dal massone Garibaldi e dal repubblicano Mazzini.
Cavour quindi cercò di bloccare l'avanzata vittoriosa dei garibaldini che si apprestavano a passare sul continente organizzando segretamente con navi piemontesi il trasporto negli Abruzzi e in Calabria di armi destinate alle forze borboniche (cfr. C.Cavour, Lettere edite e inedite, Torino 1883-87).
Tuttavia lo statista pensava di non doversi opporre apertamente né al re e neppure al "dittatore", come si legge in una lettera del 9 agosto 1860 a Costantino Nigra: Ormai di fronte ai fatti compiuti non restava a Cavour che aspettare il momento propizio per sfruttare l'impresa in senso moderato.
Il che compiutamente avvenne quando Cavour pretese che in gran fretta si organizzasse l'annessione immediata di Napoli e della Sicilia (2 ottobre 1860).
Egli in effetti temeva, più di Garibaldi, Giuseppe Mazzini, che gli stava alle spalle: Anche Garibaldi era convinto di avere in Cavour un nemico, tanto da chiedere al re, di cui conosceva la scarsa simpatia per il suo primo ministro, di sostituirlo al governo, poiché cospirava alle sue spalle: La sfida tra i due si risolse con la vittoria di Cavour che, con l'appoggio dello stesso sovrano, che alla simpatia per Garibaldi, faceva prevalere l'interesse dinastico, riusci a dare una svolta conservatrice al processo unitario italiano.
Le speranze mazziniane furono disperse e quale fosse la considerazione dei garibaldini si capì quando fu loro rifiutato di essere incorporati nell'esercito regio.
Il sovrano non presenziò neppure alla loro parata d'addio.
L'eredità di Cavour.
Appena due mesi dopo la proclamazione del nuovo regno Cavour muore nel palazzo di famiglia a Torino il 6 giugno 1861.
Lasciava alla classe politica italiana una pesante eredità.
Come se i gravi problemi politici da risolvere fossero una questione morale e pedagogica – Cavour, che aveva ben capito come l'unità italiana fosse stata una "forzatura", un fortuito e insieme calcolato concatenarsi di avvenimenti diplomatici e politici, di guerre dinastiche e di insurrezioni popolari – contrapponeva le sue preoccupate considerazioni: il compito di Cavour era fare l'Italia unica.
Fondere insieme gli elementi che la compongono, accordare Nord e Sud, tutto questo presenta le stesse difficoltà di una guerra con l'Austria e della lotta con Roma.
</doc> 
<doc id="827" url="http://it.wikipedia.org/wiki/Comitato_Olimpico_Nazionale_Italiano">
Comitato Olimpico Nazionale Italiano.
Il CONI (Comitato Olimpico Nazionale Italiano) è un'organizzazione, nata tra il 9 e il 10 giugno 1914 come parte del Comitato Olimpico Internazionale (CIO), con lo scopo di curare l'organizzazione e il potenziamento dello sport italiano attraverso le federazioni nazionali sportive e in particolare la preparazione degli atleti al fine di consentirne la partecipazione ai Giochi Olimpici; altro importante obiettivo del CONI è la promozione dello sport nazionale.
È la federazione delle federazioni.
Sono affiliate al CONI oltre 65.000 società sportive.
Il numero di tesserati è superiore a 8 milioni.
Gli organi di governo del CONI sono il Consiglio nazionale e la Giunta.
Componenti italiani del CIO.
Il primo componente italiano del CIO fu il conte napoletano Mario Lucchesi-Palli, che partecipò al I congresso della Sorbona, venendo eletto all'assemblea, da cui, però, si dimise pochi mesi dopo.
Suo successore fu un altro napoletano, il duca Riccardo Carafa d'Andria, anch'egli testimone della nascita del CIO e presente, in qualità di dirigente, ai giochi olimpici di Atene.
Durante più di 110 anni sono stati molti gli italiani ad essersi susseguiti all'assemblea del CIO e ad essere stati attivi partecipi dell'evoluzione del movimento sportivo internazionale.
Fra questi tocca in particolare citare Paolo Thaon di Revel, il quale si batté strenuamente per l'assegnazione all'Italia dei giochi olimpici del 1956 e del 1960.
Gli italiani che attualmente fanno parte dell'assemblea del CIO sono 5 e, precisamente, Franco Carraro (dal 1982), Manuela Di Centa (dal 1999), Francesco Ricci Bitti (dal 2006), Ottavio Cinquanta (dal 1996) e Mario Pescante (dal 1994).
Gli ultimi due sono anche membri dell'ufficio esecutivo.
</doc> 
<doc id="828" url="http://it.wikipedia.org/wiki/Columbia_Britannica">
Columbia Britannica.
La Columbia Britannica (in francese la Colombie-Britannique e in inglese British Columbia) è la più occidentale delle province canadesi.
Si affaccia sull'Oceano Pacifico ed è stata la sesta provincia in ordine di tempo a unirsi alla confederazione del Canada nel 1871.
Nel 2004, la popolazione ammonta a 4.168.123 persone.
Il suo capoluogo è Victoria che si trova sull'isola di Vancouver.
La città più popolosa è invece Vancouver che si trova nella parte sud-occidentale della terraferma (e non sull'isola di Vancouver).
Storia.
Dal 1818 al 1846, la parte che si trova a sud della latitudine di 54°40' ed ad ovest delle Montagne Rocciose dell'attuale Columbia Britannica, faceva parte dell'Oregon Country sotto il controllo della Compagnia della Baia di Hudson ed era divisa nei dipartimenti della Columbia (a sud del fiume Columbia) e della Nuova Caledonia (a nord del fiume).
Nel 1846, il Trattato dell'Oregon divise il territorio lungo il 49° parallelo fino allo stretto della Georgia, l'area a nord di questo confine e tutta l'isola di Vancouver divennero territori britannici.
Nel 1858, in seguito alla corsa all'oro nel canyon di Fraser, nella parte continentale della regione venne istituita la colonia della Columbia Britannica.
Nella regione di Cariboo ebbe luogo una corsa all'oro tra il 1862 e il 1865 con conseguente afflusso di minatori e nascita di insediamenti.
Le autorità coloniali per il timore che la corsa all'oro potesse espandersi oltre la frontiera settentrionale della Columbia Britannica (54°40' N), crearono il Territorio di Stikine nel 1862.
L'anno successivo questo territorio venne smantellato e fu in gran parte annesso assieme alle Isole Regina Carlotta alla Columbia e la frontiera settentrionale raggiunse l'attuale latitudine a 60° N. Le tracce maggiori di questo periodo storico si trovano nel cosiddetto Gold Rush Trail: luoghi storici ed altri siti di interesse storico che si trovano lungo la strada da Lillooet a Barkerville e oltre.
Alcune delle città lungo questo itinerario sono numerate secondo la loro distanza dall'estremità della parte navigable del fiume Fraser a Lillooet.
La più nota è la città di 100 Mile House che insieme alla zona residenziale di 108 Mile Ranch, forma un centro residenziale, turistico e commerciale notevole per questa regione.
Dopo la fine delle corse all'oro la colonia rischiò la bancarotta per gli elevati costi di costruzione di strade.
Le colonie dell'Isola di Vancouver e della Columbia decisero di fondersi per dividire i costi.
La fusione avvenne nel 1866 e il nome della nuova colonia fu British Columbia.
Molti furono i fattori che influenzarono la decisione della Columbia Britannica di unirsi al Dominion of Canada nel 1871.
Il timore di un'annessione da parte degli Stati Uniti, il debito elevato generato dal rapido sviluppo della popolazione, il fabbisogno di servizi pubblici per la popolazione e la depressione economica causata dalla fine delle corse all'oro.
Il motivo che influenzò la decisione definitiva fu che il governo canadese offrì di collegare la Columbia Britannica alle zone più popolose del Canada tramite la linea ferroviaria della Canadian Pacific Railway e si offrì di rimborsare $1.000.000 di debiti della colonia.
Il 20 luglio 1871, la Columbia britannica divenne, quindi, parte del Canada.
Il completamento della ferrovia diede una spinta notevole allo sviluppo di Vancouver (capolinea della ferrovia) che divenne ben presto una delle città più grandi del paese.
La regione divenne un importante centro per la pesca, l'estrazione mineraria e la produzione di legname.
Nel 1907 il territorio della Columbia Britannica venne ridotto, in seguito ad una disputa sui confini dell'Alaska che assegnò parte del territorio nordoccidentale allo stato americano.
Grazie alla sua posizione la Columbia ha sempre avuto ottimi rapporti commerciali con i paesi dell'estremo oriente.
Non sono mancati gli attriti con gli immigranti asiatici.
Ciò si manifestò in particolar modo durante la seconda guerra mondiale quando molti immigranti di origine giapponese furono internati nelle zone più interne della regione.
Negli anni del dopoguerra, Vancouver e Victoria divennero importanti centri culturali e vi si insediarono molti artisti e poeti.
Il turismo, inoltre, ha cominciato a svolgere un ruolo importante nell'economia dell'area.
L'espansione dell'economia giapponese portò notevoli benefici anche all'economia della Columbia Britannica.
Geografia.
La Columbia Britannica si trova nella parte occidentale del Canada sulla costa dell'Oceano Pacifico.
Confina a nord-ovest con lo stato americano dell'Alaska, a nord con lo Yukon e i Territori del Nord-Ovest, a est con l'Alberta e a sud con gli stati americani di Washington, Idaho, e Montana.
Il confine meridionale della Columbia Britannica corre lungo il 49° parallelo e fu stabilito nel 1846 dal Trattato dell'Oregon.
Da un punto di vista morfologico la provincia si caratterizza per la presenza di numerose catene montuose fortemente boscate, la maggior parte delle quali orientate su un asse Nord-Sud.
Le Montagne Rocciose Canadesi ed i fiordi dell'Inside Passage offrono i panorami più noti della Columbia Britannica e anche un contesto interessante per l'industria del turismo.
La regione di Okanagan è una delle principali regioni vinicole del Canada.
Le piccole città rurali di Penticton, di Oliver e di Osoyoos sono tra le località del Canada con il clima estivo più caldo e offrono ospitalità a visitatori di tutto il mondo.
Gran parte dell'isola di Vancouver è coperta da una fitta foresta pluviale temperata ed è una delle poche aree al mondo con questo ecosistema (altre sono sulla penisola Olympic nello stato del Washington e in Cile).
Appartiene alla Columbia Britannica anche l'arcipelago delle Isole Regina Carlotta, a nord dell'isola di Vancouver.
Altre città della Columbia Britannica sono: Surrey, Burnaby, Richmond, e New Westminster che si trovano nell'area metropolitana di Vancouver, Nanaimo sull'isola di Vancouver, e Kelowna, Kamloops nell'interno della regione e Ahousaht nell'Isola di Flores.
Suddivisione amministrativa.
La Columbia Britannica è suddivisa in 28 distretti regionali (regional districts).
I distretti hanno una funzione di governo locale di tutte quelle aree non ancora incorporate in municipalità.
Hanno però potere limitato e non hanno tutti seggi elettorali, per questo sono incomparabili a suddivisioni come le contee statunitensi o britanniche Gruppi etnici.
Note: Questa statistica rappresenta la singola risposta (ad es.
, "Tedesco") o la multipla(ad es.
, "in parte Cinese, in parte Inglese") al censimento canadese del 2001.
"Canadese" non è necessariamente associato a un gruppo etnico o razziale, ma semplicemente identificazione di Canadese, senza alcuna definizione etnica.
Sport.
Le franchigie della Columbia Britannica che partecipano al Big Four (le quattro grandi leghe sportive professionistiche americane) sono: Football canadese.
Per quanto riguarda la CFL, la lega professionistica del Football canadese, le squadre della Columbia Britannica che ne fanno parte sono:
</doc> 
<doc id="829" url="http://it.wikipedia.org/wiki/Crittoanalisi">
Crittoanalisi.
La crittoanalisi tratta dello studio e della comprensione dei testi in qualche modo occultati, sia deliberatamente che per perdita del metodo di decodifica (da questo punto di vista è crittoanalisi anche la decifrazione delle lingue morte).
La crittoanalisi è la "controparte" della crittografia ed assieme formano la crittologia.
Ultimamente la crittografia si basa sempre meno sulle "intuizioni di pochi" e sempre più sulla branca della matematica chiamata teoria dei numeri; di conseguenza anche la crittoanalisi si sta spostando in quella direzione.
Alcune tecniche di crittoanalisi sono l'analisi delle frequenze, la crittoanalisi lineare e la crittoanalisi differenziale.
</doc> 
<doc id="830" url="http://it.wikipedia.org/wiki/Crittologia">
Crittologia.
La crittologia è la scienza delle scritture nascoste, nel suo duplice significato: da un lato comprende infatti l'ideazione di metodi sempre più sicuri per occultare il reale significato di determinati segni (crittografia), dall'altro riguarda la decifrazione di testi occultati senza conoscerne a priori il metodo usato (crittanalisi).
Crittografia e crittoanalisi.
Crittografia e crittanalisi sono le due facce della stessa medaglia, una medaglia che nel corso della storia ha dato più importanza all'una o all'altra, alternativamente.
Una delle prime tracce storiche di uso di queste tecniche risale a Gaio Giulio Cesare che si narra utilizzasse un cifrario (detto Cifrario di Cesare) consistente nel sostituire ad ogni lettera la terza lettera che la segue nell'alfabeto.
Ben presto per metodi così arcaici vennero scoperti metodi di soluzione generali (uno dei primi è stata l'analisi delle frequenze), segnando anche la nascita della crittanalisi.
Nel corso della storia le due arti contrapposte hanno affinato sempre più le loro armi, dando spesse volte l'impressione che una delle due fosse destinata a prevalere sull'altra... oggigiorno la guerra si è spostata nella teoria dei numeri, la branca più astratta della matematica, dimostrando che perfino la scienza più astratta può avere decisivi effetti sulla vita di tutti i giorni.
Gli ultimi prodotti della crittografia sembrano a tutti gli effetti inattaccabili... ma la storia ci insegna che è forse troppo presto per giudicare, benché gli odierni risultati siano basati su metodi sempre più precisi e controllati e non sull'intuito personale del crittologo.
Newsgroup.
Esistono due newsgroup italiani riguardanti la crittologia e le questioni correlate:
</doc> 
<doc id="831" url="http://it.wikipedia.org/wiki/Cifrario_di_Cesare">
Cifrario di Cesare.
Il cifrario di Cesare è il più antico algoritmo crittografico di cui si abbia traccia storica.
È un cifrario a sostituzione monoalfabetica in cui ogni lettera del testo in chiaro è sostituita nel testo cifrato dalla lettera che si trova un certo numero di posizioni dopo nell'alfabeto.
In particolare, Cesare utilizzava uno spostamento di 3 posizioni (la chiave era dunque "3"), secondo il seguente schema: Testo in chiaro a b c d e f g h i l m n o p q r s t u v z Testo cifrato D E F G H I L M N O P Q R S T U V Z A B C Per cifrare un messaggio, basta prendere ogni lettera del testo in chiaro e sostituirla con la corrispondente lettera della riga "testo cifrato".
Per decifrare, viceversa.
Testo in chiaro: attaccare gli irriducibili galli alla ora sesta Testo crittato: DZZDFFDUH LON NUUNGAFNENON LDOON DOOD RUD VHVZD Cifrare (e decifrare) il testo più volte non migliora la sicurezza, in quanto una rotazione di A posti seguita da una di B posti equivale ad una di A+B.
Matematicamente parlando, la cifratura con le varie chiavi forma un gruppo.
Storia.
Il cifrario di Cesare prende il nome da Giulio Cesare, che lo utilizzò con una chiave 3 per proteggere un messaggio d'importanza militare per Cicerone.
Al tempo era sicuro, perché i nemici spesso non erano in grado di leggere nemmeno un testo in chiaro, figuriamoci uno cifrato; inoltre, non esistevano metodi di crittanalisi in grado di rompere una simile cifra.
Conosciamo altri che usarono questo cifrario prima di Cesare, dunque non fu certamente inventato da lui.
Dalla scoperta dell'analisi delle frequenze da parte degli arabi attorno all'anno 1000, tutti i cifrari di questo tipo sono diventati rompibili in modo facile, spesso banale.
Nessuno è adatto per comunicazioni sicure, ora, e neanche negli ultimi 1000 anni.
Un vecchio libro romano sulla crittografica, andato perso, sembra parlasse ampiamente dell'uso di simili cifrari.
Lo conosciamo tramite riferimenti da parte di altri scritti arrivati fino a noi, come ad esempio Svetonio.
Rompere la cifratura.
Con un diagramma delle frequenze delle lettere nel testo in cifra e nella lingua originale del testo, è facile individuare il valore della chiave osservandone la disposizione.
Ad esempio, nella lingua italiana, le lettere più frequenti sono le vocali E, A, O ed I, con lievi differenze, seguite dalle consonanti L, N, R, S e T, mentre sono rare B, F, Q e Z e praticamente assenti le lettere "straniere" J, K, Y, X e W; nella lingua inglese, invece, le lettere più frequenti sono E e T, mentre le più rare sono Q e Z.
Anche i computer sono in grado di eseguire simili calcoli in modo banale.
Il cifrario di Cesare è molto più debole di uno in cui la corrispondenza delle lettere sia casuale, come succede in molti giochi enigmistici.
I luoghi più comuni dove si può trovare questo cifrario è in giochi per bambini oppure nell'algoritmo ROT13, che è fatto apposta per essere facile da decifrare.
</doc> 
<doc id="832" url="http://it.wikipedia.org/wiki/Crittografia_asimmetrica">
Crittografia asimmetrica.
La crittografia asimmetrica, conosciuta anche come crittografia a coppia di chiavi, crittografia a chiave pubblica/privata o anche solo crittografia a chiave pubblica è un tipo di crittografia dove, come si evince dal nome, ad ogni attore coinvolto è associata una coppia di chiavi: L'idea base della crittografia con coppia di chiavi diviene più chiara se si usa un'analogia postale, in cui il mittente è Alice ed il destinatario Bob e i lucchetti fanno le veci delle chiavi pubbliche e le chiavi recitano la parte delle chiavi private: Se adesso Bob volesse mandare un altro pacco ad Alice, dovrebbe farlo chiudendolo con il lucchetto di Alice, che lei dovrebbe mandare a Bob e che solo lei potrebbe aprire.
Si può notare come per secretare i pacchi ci sia bisogno del lucchetto del destinatario mentre per ricevere viene usata esclusivamente la propria chiave segreta, rendendo l'intero processo di cifratura/decifratura asimmetrico.
Chiunque intercettasse il lucchetto o il messaggio chiuso non potrebbe leggerne il contenuto.
Al contrario nella crittografia simmetrica, occorre il pericoloso passaggio dello scambio delle chiavi, che può essere intercettato.
Questo semplice metodo condivide alcune caratteristiche con la crittografia a chiave pubblica: si tratta di un sistema che risolve efficacemente il classico problema della crittografia tradizionale.
Se la sicurezza del sistema dipende dalla segretezza della chiave di codifica utilizzata, allora è necessario almeno un canale sicuro attraverso il quale trasmettere la chiave.
Differenze con la crittografia tradizionale (simmetrica).
Nella tradizionale crittografia simmetrica viene utilizzata un'unica chiave sia per codificare, sia per decodificare i messaggi.
Le informazioni (la chiave e l'algoritmo) necessarie per chi deve inviare il messaggio sono quindi identiche a quelle necessarie a chi deve riceverlo.
Per concordare una chiave con il proprio interlocutore c'è bisogno di mettersi preventivamente in contatto con lui incontrandolo di persona, telefonandogli, scrivendogli una lettera, mandandogli un messaggio o in qualsiasi altro modo.
In qualsiasi caso, esiste il pericolo che la chiave venga intercettata durante il tragitto, compromettendo quindi l'intero sistema comunicativo.
La crittografia a chiave pubblica permette invece a due (o più) persone di comunicare in tutta riservatezza senza usare la stessa chiave e anche se non si sono mai incontrate precedentemente.
Utilizzo della crittografia asimmetrica.
Per utilizzare questo tipo di crittografia è necessario creare una coppia di chiavi, una chiave pubblica (da diffondere) ed una chiave privata (da tenere segreta).
La proprietà fondamentale della coppia di chiavi pubblica/privata è che un messaggio cifrato usando la chiave pubblica può essere decriptato usando soltanto la chiave privata corrispondente.
In pratica, la chiave pubblica serve unicamente per codificare il messaggio, mentre quella privata serve unicamente per decodificarlo.
È come se una cassaforte avesse due chiavi distinte, una usata per aprirla e una per chiuderla.
La coppia di chiavi pubblica/privata viene generata attraverso un algoritmo (ad esempio RSA o DSA) a partire da dei numeri casuali.
Gli algoritmi asimmetrici sono studiati in modo tale che la conoscenza della chiave pubblica e dell'algoritmo stesso non siano sufficienti per risalire alla chiave privata.
Tale meccanismo è reso possibile grazie all'uso di funzioni unidirezionali.
In realtà, in molti casi, l'impossibilità di risalire alla chiave privata non è dimostrata matematicamente, ma risulta dallo stato attuale delle conoscenze in matematica e della potenza di calcolo disponibile.
Per esempio è sufficiente un piccolo computer e qualche millesimo di secondo per moltiplicare due numeri primi da 150 cifre, ma occorre il lavoro di decine di migliaia di computer per un anno per trovare i fattori primi di quel numero.
A questo punto il gioco è fatto: ogni utilizzatore si crea la propria (o le proprie, in casi particolari) coppia di chiavi.
La chiave privata viene tenuta segreta e non viene mai rivelata a nessuno (nemmeno alle persone con le quali si comunica); viceversa, la chiave pubblica viene diffusa in vari modi: può essere aggiunta automaticamente in coda a ciascun proprio messaggio nelle varie conferenze elettroniche cui si partecipa, o può essere depositata in archivi pubblici (keyserver) a disposizione di chi la desideri.
È importante che la chiave pubblica sia liberamente accessibile, perché chiunque voglia comunicare con la persona che l'ha generata dovrà preventivamente munirsi di questa, con la quale critterà il messaggio.
La crittografia asimmetrica presenta altri possibili impieghi: firma digitale per verificare l'autenticazione del mittente e l'integrità del messaggio, fornire una condizione di ending e per i programmi che tentano la forzatura delle chiavi; supporto alla fase di handshake ovvero di avvio di una sessione con crittografia simmetrica per negoziare la chiave di sessione, il protocollo e gli altri aspetti della connessione cifrata.
Un altro possibile utilizzo dell'algoritmo di crittografia asimmetrica riguarda l'idea di firma digitale, quindi di autenticazione: in pratica, un utente cifra un messaggio con la propria chiave privata; gli altri, una volta ricevuto tale messaggio, riescono a decifrarlo solo con il certificato pubblico relativo a quella particolare chiave privata (del quale devono essere preventivamente a conoscenza, o il certificato viene spedito insieme al messaggio), per cui possono risalire con certezza alla sua identità.
La firma digitale serve anche a verificare l'integrità del messagio, che esso non sia stato manipolato durante l'invio o la trasmissione, mediante attacchi del tipo man in the middle.
Il destinatario decritta la firma digitale con la chiave pubblica del mittente ed ha un hash, vale a dire una stringa di controllo: l'utente decritta il messaggio con la chiave privata del destinatario, calcola l'hash che il programma confronterà con quello della firma digitale.
La firma digitale fornisce anche una condizione di termine per i programmi che tentano di forzare la cifratura.
Tali programmi tentano di ricostruire la chiave privata del destinatario per leggere il messaggio.
Il programma ha come riferimento la firma digitale del messaggio, o meglio la decifra con la chiave pubblica del mittente e utilizza l'hash.
Il programma propone n chiavi private, per ognuna decifra il messaggio, ne calcola l'hash e lo confronta con quello ricavato dalla firma digitale: se coincidono, è stata trovata la chiave privata giusta ed è visibile il contenuto del messaggio originale.
Problemi di sicurezza.
In realtà il problema della sicurezza riguardante la comunicazione non è del tutto risolto con questo tipo di crittografia, perché non si può essere certi che la chiave (per esempio una chiave presente sul keyserver) appartenga davvero alla persona nominata nell'intestazione della chiave stessa.
Una soluzione resta sempre il contatto fisico tra i due interlocutori, i quali, scambiandosi le chiavi pubbliche hanno una reciproca autenticazione.
PGP, il primo sistema crittografico di massa che si avvale delle idee della crittografia asimmetrica consiglia, dopo essersi scambiati le chiavi per e-mail o altro mezzo, di telefonarsi e di leggersi i fingerprint (letteralmente "impronte digitali"), ovvero un codice (codice di hash) associabile in modo sicuro alla chiave stessa, ma da cui non si può ricavare la chiave; in questo modo, riconoscendo le rispettive voci, si certifica anche la validità della chiave ottenuta.
Breve panoramica sull'implementazione.
Il principio generale della crittografia asimmetrica ha una solida base matematica che lo giustifica; tale base, riassunta e semplificata all'estremo, si fonda sull'uso di un problema complesso, ovvero un'operazione matematica semplice da eseguire ma difficile da invertire, cioè dal cui risultato è difficile risalire agli argomenti di partenza.
L'esempio classico è il problema della fattorizzazione di un numero (trovare i numeri primi che lo producono se moltiplicati tra loro, ad esempio è facile moltiplicare 17*23 ottenendo 391, ben più difficile è per esempio fattorizzare il numero 377 nei fattori primi 13 e 29) usata nel primo e più famoso sistema crittografico a chiave pubblica: RSA.
Le conoscenze di matematica pura sviluppate dall'uomo negli ultimi secoli hanno reso sempre più efficiente fattorizzare, ma nessuno è mai riuscito a far fare quel "salto" che porta il problema da complesso a non essere più complesso; il problema diventa quindi intrattabile per numeri oltre una certa dimensione.
Attualmente, per la crittografia RSA vengono considerati "sicuri" numeri che in base 10 hanno almeno 300 cifre, il che significa chiavi di 1024 bit e oltre.
Altro esempio di problema complesso è il logaritmo discreto, usato nella nascente crittografia ellittica.
La crittografia è comunque una scienza basata sulle probabilità: i problemi complessi vengono considerati complessi basandosi sul fatto che centinaia di anni di studio non hanno saputo risolverli in modo rapido (ricordiamoci che c'è sempre almeno un modo "non rapido" per risolvere un problema: provare a fare l'operazione diretta con tutti i numeri fino alla dimensione necessaria; questo tipo di soluzione in genere non è neanche contemplata in quanto il tempo necessario aumenta vertiginosamente con la dimensione dei numeri usati), ma nessuno dei problemi usati in crittografia ha un teorema che ne dimostra la complessità (l'unico sistema crittografico dimostrato è lo One Time Pad, ma sfortunatamente è un sistema simmetrico - ovvero non a chiave pubblica - ed estremamente scomodo da usare).
Esempi.
Esempi di tecniche a chiave pubblica ben considerati sono: Esempi di protocolli che usano algoritmi di chiave asimmetrica:
</doc> 
<doc id="833" url="http://it.wikipedia.org/wiki/Crivello_di_Eratostene">
Crivello di Eratostene.
Il crivello di Eratostene è un antico procedimento per il calcolo delle tabelle di numeri primi fino ad un certo numero n prefissato.
Deve il nome al matematico Eratostene di Cirene, che ne fu l'ideatore.
È a tutt'oggi utilizzato come algoritmo di calcolo dei numeri primi da molti programmi per computer; pur non essendo un algoritmo straordinariamente efficiente, infatti, è in compenso piuttosto semplice da tradurre in un qualsiasi linguaggio di programmazione.
Il procedimento è il seguente: si scrivono tutti i naturali a partire da 2 fino n in un elenco detto setaccio (in programmazione spesso l'elenco è implementato da un array).
Poi si cancellano (setacciano) tutti i multipli del primo numero del setaccio (escluso lui stesso).
Si prosegue così fino ad arrivare in fondo.
I numeri che restano sono i numeri primi minori od uguali a n. È come se si utilizzassero dei setacci a maglie via via più larghe: il primo lascia passare solo i multipli di 2, il secondo solo i multipli di 3, e così via.
Nel caso n = 50, ad esempio, il procedimento di setacciatura si conclude con il numero 7 perché 7 è il massimo intero il cui quadrato non supera 50 e si può provare che il procedimento di setacciatura per ricercare i primi fino ad un certo numero n cessa sempre quando si supera la radice quadrata di n. Infatti ogni numero a del setaccio iniziale, contenente tutti i numeri naturali non superiori ad un dato n, cade dal setaccio che corrisponde al più piccolo dei suoi divisori primi.
Se indichiamo con p il più piccolo divisore primo di a si ha: da cui p è sempre minore o uguale alla radice quadrata di a. Implementazione in Bashscript.
LIMITE_SUPERIORE=$1 # Da linea di comando.
let META=sqrt(LIMITE_SUPERIORE) # Metà del numero massimo.
until (((i += 1) > META)) # È sufficiente verificare solo la metà dei numeri.
until (((t += i) > LIMITE_SUPERIORE)) Implementazione in C.
/* Copyright Emanuele Piccolini - Codice sotto GNU/GPLv2 - Si deve invocare con un argomento da linea di comando.
*/ /* Allocazione e Popolamento dell'Array */ array = (int *) malloc(upperbound * sizeof(int)); Voci correlate.
Una evoluzione del crivello di Eratostene è rappresentata dal crivello di Atkin, un algoritmo creato circa nel 1999.
</doc> 
<doc id="839" url="http://it.wikipedia.org/wiki/Cordofoni">
Cordofoni.
I Cordofoni (comunemente detti strumenti a corda) sono strumenti musicali che producono il suono attraverso le vibrazioni prodotte dalle corde di cui sono dotati.
Gli strumenti cordofoni hanno solitamente una cassa armonica con la funzione di amplificare il suono, una tastiera che consente di determinare l'altezza della nota da eseguire, il ponte che consente di ancorare le corde sullo strumento e i piroli (bischeri) o le chiavette o le meccaniche (a seconda del tipo di strumento) con cui può essere regolata la tensione delle corde, allo scopo di accordare lo strumento.
Per realizzare le corde si utilizza l'acciaio, il bronzo, il nichel, il nylon o budelli di animali.
I primi cordofoni vennero costruiti nella preistoria: veniva tesa una corda fra le estremità di un'asta di legno flessibile, formando una struttura molto simile a quella di un arco, tanto che si pensa che inizialmente venissero utilizzati gli stessi archi da caccia.
Soltanto in seguito lo strumento venne dotato di una cassa armonica ottenuta da noci di cocco svuotate, altra frutta dal rivestimento duro, ma anche zucche tagliate a metà o altri oggetti che si prestassero ad amplificare il suono prodotto dal pizzicamento delle corde o dallo sfregamento di queste con un altro arco di dimensioni ridotte, abbozzo del moderno archetto.
A corde strofinate (ad arco).
Gli strumenti cordofoni ad arco sono: A corde pizzicate.
Negli strumenti musicali di questo tipo, la generazione del suono è prodotta dalla vibrazione di una corda, innescata pizzicandola con un plettro o con le dita dell'esecutore.
Anche gli strumenti ad arco possono essere suonati pizzicando le corde.
I principali stumenti cordofoni a corde pizzicate sono: A corde percosse.
Solitamente azionati da tastiera, alcuni martelletti mettono in vibrazione le corde di questi strumenti.
In alcuni, è presente un dispositivo che solleva il martelletto dopo la percussione, per liberare la corda e lasciarla vibrare naturalmente.
Negli altri strumenti, dove questo dispositivo non è applicato, è il martelletto a determinare l'altezza della nota prodotta, relativamente al punto in cui colpisce la corda.
</doc> 
<doc id="841" url="http://it.wikipedia.org/wiki/Chitarra">
Chitarra.
La chitarra è uno strumento musicale cordofono, che viene suonato con i polpastrelli, con le unghie o con un plettro.
Il suono è generato dalla vibrazione delle corde, che sono tese al di sopra del piano armonico che, a sua volta, poggia sulla cassa armonica che amplifica il suono.
Le corde sono tese tra il tiracorde, fissato sul ponticello, ed il capotasto, essendo fissate tra il ponticello e le meccaniche poste sulla paletta.
Sul manico, la tastiera consente di accorciare la lunghezza della parte di corda vibrante, così da suonare le note desiderate.
La chitarra discende dall'antico liuto arabo.
La chitarra di tipo spagnolo o andaluso ha sei corde, ma spesso esistono delle variazioni, ad esempio in Brasile è in uso un tipo di chitarra a 7 corde.
Un'altra variazione comune è la chitarra a dodici corde, che però porta la medesima accordatura replicata in ottava da corde accoppiate più sottili.
L'accordatura più comune, nota come accordatura spagnola, è Mi-Si-Sol-Re-La-Mi dalla corda più acuta alla più grave.
Questa accordatura, in cui l'intervallo tra due corde adiacenti è di una quarta giusta (tranne che tra seconda e terza corda, che distano di una terza maggiore), si è imposta per ragioni storiche e per la sua praticità nel formare accordi mediante posizioni della mano sinistra non complicatissime.
Esistono anche accordature alternative, ad esempio l'accordatura sarda, in cui le corde a vuoto suonano un Do maggiore, e le accordature aperte.
Queste accordature vengono usate in alcuni particolari generi musicali.
Inoltre molti compositori prescrivono particolari accordature per l'esecuzione di singoli brani.
Di solito la mano sinistra preme le corde sul manico, mentre la destra pizzica le corde facendole vibrare.
Esistono tuttavia esempi di chitarristi che tengono il manico con la mano destra; alcuni di questi scelgono di non invertire nemmeno l'ordine delle corde.
Tipi di chitarre.
Una prima distinzione tra le chitarre riguarda la lunghezza del diapason, cioè la distanza tra capotasto e ponte; vi sono infatti tipi di chitarre dette 3/4, 1/2, baritono, tenore, etc.Va, in ogni caso, tenuto presente che anche tra le chitarre di taglia normale (4/4) il diapason presenta una certa variabilità: ad esempio, nell'ambito delle chitarre classiche di attuale produzione il diapason standard misura 650 mm, ma spesso i modelli di livello medio-alto od alto si possono ottenere, in alternativa, con diapason più lungo o più corto: 664 mm (p.es.
: José Ramírez); 660, 640, 630 mm (p.es.
: Manuel Contreras II); 655 mm; ecc.
Le chitarre possono essere suddivise innanzitutto in due categorie, a seconda del modo in cui è principalmente prevista l'amplificazione del suono: Questa è l'unica definizione oggi accettabile, poiché esistono vari "ibridi": chitarre acustiche elettrificate (fatte per suonare anche acusticamente, ma che montano sistemi elettronici per riprodurre il suono acustico anche attraverso un amplificatore e consentire quindi di rendere il suono chiaro e udibile anche in grandi ambienti occupati da molte persone); chitarre elettriche a "piezo" (il sistema di amplificazione utilizzato per riprodurre un suono che assuma certe caratteristiche tipiche della chitarra acustica) o chitarre elettroacustiche a "magnete" (il sistema di amplificazione tipico delle chitarre elettriche); chitarre "semiacustiche" (fatte per essere suonate con amplificazione elettronica, ed amplificate tramite magnete, ma con cassa di risonanza: in questo modo si ottiene un suono principalmente elettrico ma con delle dinamiche che ricordano quelle di una chitarra acustica); eccetera.
Anche le chitarre elettriche a corpo solido producono comunque un suono acustico, benché molto debole e poco apprezzabile poiché non hanno cassa di risonanza.
In ogni caso le tipologie fondamentali sono le seguenti.
L'amplificazione è ottenuta per risonanza dal corpo vuoto, chiamato cassa armonica, mentre la tavola superiore è responsabile dello spostamento d'aria.
La chitarra classica è un cordofono in legno, a pizzico, con cassa di risonanza a forma di otto, munita di tastatura e cavigliere (o paletta) leggermente inclinato all'indietro.
I suoni sono ottenuti mettendo in vibrazione le corde tramite pizzico.
Le parti che la compongono sono fondamentalmente due: La scelta del legno da usare per la costruzione di una chitarra è molto importante, così come lo schema di posizionamento di listelli e raggiere all'interno della cassa armonica, detto incatenatura.
La scelta dei legni, degli spessori e della incatenatura influiscono sul timbro finale dello strumento, e non si è ancora giunti - diversamente dagli strumenti ad arco - ad un' unica e condivisa "codificazione" dello strumento.
Ogni liutaio privilegia infatti un personale modo di costruirla.
In questo, la chitarra è più simile al pianoforte.
La chitarra classica si suona esclusivamente da seduti, poggiando lo strumento sulla gamba sinistra, leggermente rialzata tramite un apposito poggiapiede.
L'incavo della chitarra deve aderire perfettamente alla gamba, per evitare una cattiva postura, spesso fonte di dolori muscolari.
Una corretta postura consente anche un corretto movimento delle mani sullo strumento, facilitando l'esecuzione.
Il pollice della mano sinistra costituirà l'appoggio dell'intera mano sul manico.
Non dovrà quasi mai essere visibile ad un ascoltatore posto di fronte.
Questa "regola" permette il movimento "a martelletto" (perpendicolarmente alla tastiera), che i polpastrelli devono eseguire sulla tastiera.
Le unghie della mano sinistra dovranno essere obbligatoriamente corte, il più possibile, per consentire la pressione sulle corde.
Le unghie di tale mano dovranno essere lunghe e modellate a semicerchio.
La forma delle unghie determinerà la qualità del suono che verrà prodotto, la loro lunghezza influirà invece sulla rapidità di esecuzione.
Il pollice si muove principalmente sulle corde sesta, quinta e quarta, mentre indice, medio, anulare, si muovono principalmente sulla terza, seconda, prima corda rispettivamente.
Si possono anche trovare chitarre classiche a spalla mancante (per facilitare lo spostamento nelle zone più alte della tastiera), ed amplificate, vale a dire munite di attacco jack, per essere collegate ad un amplificatore.
Le chitarre flamenco sono molto simili per costruzione, hanno una protezione di plastica trasparente sopra e sotto la buca (detta golpeador) per garantire l'integrità del sottile legno della tavola armonica dai colpi con le dita caratteristici di questo stile (vedi golpe e rasgueados).
Esistono anche delle variazioni che servono al chitarrista per avere a disposizione più chitarre in una o la necessità di ampliare le strutture armoniche.
Tra le accordature per chitarra (oltre alla tradizionale E-A-D-G-B-E e a quelle aperte) va ricordata anche quella utilizzata dal 1984 da Robert Fripp, storico leader dei King Crimson.
L'accordatura NST (New Standard Tuning) si sviluppa per quinte tranne l'intervallo di terza minore tra le ultime due corde: C-G-D-A-E-G, ovvero dal Do basso ad un Sol cantino la chitarra è accordata per quinte, escluso l'intervallo tra il Mi e il Sol delle corde più sottili che è di terza.
Fra le possibili variazioni dello strumento esistono le chitarre a 7 e a 8 corde, utilizzate negli anni quaranta, usate in ambito jazz e che stanno avendo una "seconda giovinezza" negli ultimi anni, grazie al massiccio utilizzo da parte dei chitarristi di generi più aggressivi come l'Hard Rock ed il Metal.
Questi strumenti aggiungono alle tradizionali 6 corde una o più corde più gravi.
Le accordature più usate (dalla più grave alla più acuta) sono B-E-A-D-G-B-E (bass standard) o A-E-A-D-G-B-E (7 standard).
Una variazione particolarmente curiosa riguarda la chitarra elettrica a doppio manico (chitarra sei corde - basso, sei corde - dodici corde, sei corde - sei corde, con due accordature diverse) o triplo manico (sei corde - dodici corde - basso).
</doc> 
<doc id="842" url="http://it.wikipedia.org/wiki/Chitarra_classica">
Chitarra classica.
La chitarra classica è un tipo di chitarra utilizzata per l'esecuzione di brani di musica classica o di musica sudamericana.
La forma della chitarra classica che conosciamo e usiamo oggi è della seconda metà dell'ottocento.
Morfologia della chitarra.
È composta da due parti principali: La chitarra classica viene costruita con legni di diverso tipo per ogni parte del corpo.
La tavola armonica (quella che contiene la buca) è in legno di abete (picea abies), cedro (in realtà una conifera nord americana), o sequoia.
Al suo interno la tavola viene rinforzata con listelli di abete (cosiddetta incatenatura) secondo l' esperienza del liutaio, sì che ad incatenature diverse corrispondono caratteristiche sonore diverse.
La disposizione delle catene a ventaglio già presente in alcune chitarre dei primi dell' ottocento, fu perfezionata dal liutaio spagnolo Torres.
Le fasce ed il fondo sono costruite in varie essenze, di solito di legno duro e compatto, a seconda del timbro che il liutaio vuole conferire.
Molto ricercate sono le essenze di palissandro (in particolare quello brasiliano), di mogano, cipresso, ebano makassar e di acero.
Il manico è costruito con legni poco sensibili all'umidità e poco propensi alla deformazione, in genere mogano o cedrella spagnola.
Il ponte o ponticello cui si legano le corde può essere in palissandro, ebano, noce, o altre essenze.
Il capotasto e l'ossicino sono in osso o in avorio.
Oggi le corde sono fatte principalmente di nylon che conferisce al suono un timbro ovattato e dolce o di materiali compositi a base di carbonio o fibra di vetro con un timbro più nitido e brillante ed una maggiore tenuta di suono, raramente di budello.
Stili musicali.
La chitarra classica si può suonare in modi diversi: tramite l'uso delle dita o della mano in generale (il tipico stile "classico"), oppure attraverso un plettro, usato correntemente nella musica moderna o di derivazione afro-americana.
Particolari effetti timbrici sono dovuti all'uso delle unghie della mano destra, al variare dell'angolo di attacco delle dita sulle corde, all'uso percussivo della mano, al pizzicato ecc. Alcuni di tali effetti provengono dalla tecnica chitarristica usata nel flamenco, ad esempio il rasgueado.
La chitarra classica è uno fra gli strumenti musicali più espressivi.
Gran parte del repertorio esistente per chitarra classica è scritto per uno strumento solo, od occasionalmente per un duo.
A causa del suo basso volume, la chitarra classica trova rarissimo uso all'interno di un gruppo musicale o di un'orchestra, con eccezione per le orchestre di chitarre e per alcune composizioni come il Concierto de Aranjuez di Joaquin Rodrigo.
</doc> 
<doc id="843" url="http://it.wikipedia.org/wiki/Chitarra_elettrica">
Chitarra elettrica.
La chitarra elettrica è un tipo di chitarra in cui la vibrazione delle corde viene rilevata da uno o più pick-up.
Il suono viene quindi prelevato all'uscita dello strumento e convogliato in un apposito amplificatore affinché il volume dello strumento sia reso udibile.
Appartiene alla famiglia degli strumenti cordofoni.
Solid Body.
Le più diffuse chitarre del rock e dei generi affini, le solid body non hanno una cassa di risonanza, bensì un corpo di legno pieno (raramente di altri materiali quali resine sintetiche, resine acriliche, plexiglas e quant'altro).
La forma del corpo, il legno con cui è realizzato, ed il tipo di pick-up utilizzato sono determinanti ai fini della resa sonora dello strumento.
Esistono tre principali tipi di solid body: "Bolt-On Neck" ("manico avvitato"), cioè con manico avvitato al corpo (es: Fender Stratocaster), "Neck Through Body" ("manico attraverso il corpo") cioè con manico che percorre l'intera lunghezza della chitarra, corpo compreso (es: Ibanez RGT), e "Set-In-Neck" (o "Set-Neck") ("manico attaccato") cioè con manico incollato al corpo della chitarra (es: (Gibson Les Paul).
I legni principalmente utilizzati sono: per il primo tipo, ontano e tiglio per il corpo, acero per il manico, eventuale ricopertura in palissandro per la tastiera; per il Neck Through, mogano per il corpo, frassino o acero per il manico, palissandro per la tastiera; per il Set-Neck generalmente si utilizza mogano sia per il corpo che per il manico, e palissandro per la tastiera.
Ovviamente è solo una vaga generalizzazione, esistono infatti tantissimi modelli che usano legni diversi da questi citati.
Le chitarre costruite in Asia possono utilizzare legni locali, come l'agathis al posto dell'ontano e il nato al posto del mogano, che hanno rese acustiche simili.
Anche il PVC è stato utilizzato per realizzare delle chitarre solid body, e più recentemente si stanno utilizzando materiali compositi con sagomature interne per replicare la timbrica dei vari legni.
La chitarra acustica invece presenta una cassa di risonanza con due tradizionali fori di espansione a forma di F posti ai lati delle corde, similmente ai fori presenti su altri strumenti a corda, come il violino.
Alcune chitarre semi-acustiche presentano un foro (buca o rosa) tipico della chitarra classica, e sulla parte laterale della cassa armonica sono posizionati la presa per il cavo e gli appositi controlli per regolare volume, tono, equalizzazione ecc.
La ricerca di un compromesso tra le sonorità calde delle semiacustiche e il migliore controllo delle risonanze indesiderate agli alti volumi delle solid body ha dato poi origine a un sottotipo delle semi-acustiche, le cosiddette "semi-hollow".
Queste chitarre adottano un corpo di minore spessore in cui, al posto di un'unica cassa, sono presenti due casse di ridotta entità ai lati mentre la parte centrale del corpo è in legno pieno.
L'uso delle chitarre semiacustiche a cassa interamente vuota (archtop) è prevalente nella musica jazz, mentre le chitarre a cassa parzialmente piena hanno trovato terreno fertile nel rock and roll e nel blues.
Origini.
La storia della chitarra elettrica inizia quando si avvertì l'esigenza di uno strumento che avesse alcune caratteristiche proprie della chitarra (specialmente per quanto attiene alle modalità di esecuzione), ma che potesse suonare insieme agli altri senza esserne sovrastato dal volume di suono.
Con la nascita di orchestre jazz e blues, ci si rese conto del problema della limitata amplificazione delle chitarre acustiche.
Diversi costruttori cercarono di ovviare al problema costruendo strumenti che consentissero un volume maggiore, con una tonalità simile a quella della chitarra classica.
Lloyd Loar progettista alla Gibson dal 1920 al 1924 condusse i primi esperimenti mediante l'adozione di rilevatori in prossimità delle corde.
Il concetto di chitarra elettrica deve però molto alle intuizioni di Adolph Rickenbacker, che nel 1931 realizzò il primo pick-up elettromagnetico (un dispositivo elettronico in grado di trasformare le vibrazioni delle corde in impulsi di tipo elettrico) ed iniziò ad applicarlo ai normali strumenti acustici, creando una chitarra hawaiana elettrica chiamata frying pan guitar in due modelli A22 e A25.
Nel 1935 la Gibson inizia la produzione del modello ES 150, una chitarra con cassa di risonanza e aperture a "f" sulla tavola e un unico pick-up.
Il modello riscosse un grande successo.
Finalmente la chitarra, grazie all'amplificazione, poteva inserirsi meglio nelle formazioni del tempo, senza essere sovrastata dal volume degli altri strumenti.
Evoluzione.
Molti si cimentarono nella costruzione di chitarre elettriche, limitandosi di fatto ad amplificare il suono di strumenti acustici.
Se da una parte la presenza di una cassa armonica combinata ad un pick-up produceva un suono pastoso e ricco di armoniche, dall'altra presentava una serie di svantaggi, tra cui il più fastidioso era l'effetto noto come "feedback acustico".
La cassa dello strumento entrava in risonanza (effetto Larsen) con il suono emesso dall'amplificatore, creando echi, armonici e fischi di difficile gestione.
Col risultato di un suono sgradevole di difficile definizione.
Nel 1941 Les Paul crea per la Epiphone un prototipo, la The Log, che parzialmente limitava il problema del feedback.
Lo strumento è sostanzialmente una chitarra acustica attorno a un blocco di legno massiccio: la prima chitarra semi solid.
Questa idea fu ripresa e perfezionata dalla Gibson per il suo modello ES 335 TD.
Nel 1946 Paul Bigsby, estroso costruttore di motocicli passato a costruire chitarre, e Merle Travis, suo amico, costruiscono una chitarra molto innovativa.
Anche se prodotto in modo classico, lo strumento presenta un corpo alto solo cinque centimetri, e un disegno molto originale sia del corpo stesso che della paletta.
Il corpo, grazie ad un'asimmetria del disegno attorno al manico, permette di raggiungere agevolmente il ventesimo tasto, mentre la paletta monta chiavette per l'accordatura disposte solo sul lato superiore.
Si risolvono quasi completamente i problemi di risonanze indesiderate.
Inoltre, Bigsby introdurrà una ulteriore innovazione inventando un sistema che consente di agire sulla intonazione delle corde mediante una leva la cui corsa è contrastata da una molla.
Nasce così il ponte tremolo (da non confondere con l'effetto tremolo, che è tutt'altra cosa).
Nel 1948 Leo Fender, tecnico progettista di amplificatori, dà una svolta definitiva e crea la Broadcaster, una chitarra con due pick-up single coil miscelabili e con il corpo pieno in legno massiccio che annulla completamente le risonanze indesiderate e aumenta il sustain delle corde, sviluppando il concetto di chitarra solid body.
La Broadcaster, costruita inizialmente solo per presentare i propri amplificatori, attinge a molte delle innovazioni introdotte dalla chitarra di Bigsby e Travis, ma le fa sue migliorandole notevolmente.
Il disegno del corpo e della paletta, anche se ispirato molto alla linea di Bigsby, è più sobrio e moderno, ma soprattutto più razionale.
Inoltre lo strumento di Leo Fender presenta un vantaggio fondamentale: le fasi di costruzione e assemblaggio delle parti che compongono lo strumento sono molto semplificate.
Questo si traduce nella possibilità di automatizzare il processo di produzione e di conseguenza produrre gli strumenti in serie, con costi notevolmente più contenuti.
Il successo è enorme, tanto che la Broadcaster, divenuta poi Telecaster, viene prodotta dalla Fender ancor oggi.
Nel 1953 Leo Fender crea la chitarra che diverrà nel tempo una pietra miliare del settore e più in generale della musica rock/blues: la Stratocaster.
Solid body come la precedente, ha però un design capace di restare moderno nel corso dei decenni: i pick-up, single coil, sono tre e sono montati su un originalissimo battipenna sul quale sono alloggiati, oltre al selettore per scegliere il pick-up desiderato, anche tre potenziometri: uno per regolare il volume e due di regolazione tono.
Altro fattore di grande importanza è la leva del tremolo, totalmente rivoluzionaria per quel tempo.
A differenza delle altre dell'epoca poste tra l'attaccatura delle corde e il ponte, questa è un tutt'uno con il ponte stesso, evitando fastidiose scordature.
Anche il ponte è innovativo, ogni corda appoggia su una sua "selletta" che dispone sia della regolazione in altezza sia in lunghezza, permettendo un'intonazione perfetta e una distanza delle corde dalla tastiera (action), personalizzabile.
La Stratocaster viene ancora prodotta ininterrottamente dal 1953.
Oggetto di innumerevoli imitazioni e varianti, è ad oggi contemporaneamente un punto di partenza e il punto di arrivo dell'evoluzione delle solid body.
La Stratocaster è una chitarra molto apprezzata per la sua versatilità, utilizzata intensivamente sia nel rock, sia in altri generi.
L'unica chitarra che ha potuto "competere" in termini di importanza e notorietà è la Gibson modello Les Paul del 1952.
Stilisticamente degna della "rivale", si avvicina di più al disegno di Bigsby-Travis, ma ha forme più fluide e meno spigolose.
Caratteristica saliente è l'uso di due pick-up humbucker, più potenti dei single coil e dalla timbrica più "nasale".
Le regolazioni di tono e volume sono affidate ad una coppia di potenziometri e ad un selettore per miscelare il suono dei due pick-up.
Il ponte non ha la leva del vibrato, la regolazione dellaction delle corde avviene con due ghiere poste ai lati che sollevano o abbassano tutte e sei le corde contemporaneamente.
L'intonazione invece può essere regolata singolarmente corda per corda.
Lo strumento è rimasto sostanzialmente immutato rispetto le intuizioni di Leo Fender e Les Paul, lo sviluppo attuale verte principalmente sull'acquisizione e manipolazione del suono da parte dei pick-up.
Il bisogno di dialogare con interfacce digitali come il MIDI ha portato alla creazione di pick-up esafonici e convertitori analogico-digitali in grado di tradurre il segnale analogico in segnale digitale con accuratezza.
Ottenuto un segnale in forma digitale lo si può immettere in un generatore di suoni campionati (expander) per avere a disposizione una varietà strumentale virtualmente infinita.
Quest'utilizzo dello strumento è però oggetto di critiche da parte di chi vede gli expander e i campionatori come strumenti che, permettendo la riproduzione di qualsiasi tipo di strumento registrato in precedenza, snaturalizzano e avviliscono le peculiarità tipiche della chitarra.
Effetti.
Al suono prodotto dalla chitarra elettrica vengono spesso applicati effetti che alterano il suono e lo rendono più adatto al genere musicale eseguito.
Fra questi l'overdrive e la distorsione, molto apprezzati nel rock, nella pop music e solo l'ultima onnipresente nell'heavy metal e negli stili affini.
Spesso ai precedenti si associa il pedale wah-wah, molto in voga negli anni 60-70.
Fra gli altri effetti applicati con successo alla chitarra elettrica, si possono citare delay, riverbero, chorus, flanger, phaser, octaver, pitch shifter che vanno inseriti quasi esclusivamente nel "Loop Effetti" dell'amplificatore (il "Loop Effetti" o la "Mandata e Ritorno" si colloca tra preamplificatore e finale di potenza); questi tipi di effetti sono sconsigliati in una mandata e ritorno di tipo "seriale", sono altrettanto consigliati se il proprio amplificatore dispone di una mandata e ritorno in "Parallelo".
Anche alcuni processori dinamici come il compressore e il noise-gate vengono applicati al segnale della chitarra per modificare l'inviluppo del suono.
Tecniche.
Nonostante la presenza di un gran numero di effetti dei più svariati tipi, l'abilità del chitarrista resta l'elemento più importante nell'esecuzione delle varie tecniche, divenute nel corso del tempo parte integrante dell'istruzione musicale di coloro che si avvicinano a questo strumento.
Fra le tecniche più famose e comuni vi sono: il bending, il vibrato, lo slide, il palm mute, il legato (musica), hammer on e pull off, il tapping e lo sweep-picking.
</doc> 
<doc id="846" url="http://it.wikipedia.org/wiki/Chimica_inorganica">
Chimica inorganica.
La Chimica Inorganica è quella branca della chimica che studia gli elementi e la sintesi e caratterizzazione dei composti inorganici.
Secondo la definizione storica la chimica inorganica si occupa delle sostanze non prodotte dalla materia vivente, oggetto di studio della chimica organica, quali sono i composti derivati dal regno minerale che non possiede forza vitale, in accordo con la teoria vitalista.
Caratteristica delle sostanze inorganiche era considerata anche la loro possibilità di sintesi in laboratorio.
Dopo la sintesi dell'urea effettuata da Friedrich Wöhler nel 1828, utilizzando il composto inorganico cianato d'ammonio, i confini tra le due branche della chimica si sono ristretti essendo dimostrato che anche i composti organici sono in realtà sintetizzabili in laboratorio.
Successivamente è stato constatato che gli organismi viventi sono anche loro in grado di sintetizzare composti inorganici e con l'ulteriore affinarsi di conoscenze e tecniche sono addirittura fioriti campi di studio "ibridi" come quelli della chimica metallorganica e della chimica supramolecolare.
Tuttavia permane una certa differenza fondata sulla diversa e caratteristica reattività della quale godono i composti organici e che si evidenzia in meccanismi di reazione del tutto peculiari.
Principali aree di interesse della chimica inorganica sono:
</doc> 
<doc id="847" url="http://it.wikipedia.org/wiki/Campionamento_statistico">
Campionamento statistico.
In statistica il campionamento statistico (che si appoggia alla teoria dei campioni o del campionamento) sta alla base della inferenza statistica, la quale si divide in due grandi capitoli: la stima e la verifica d'ipotesi.
Una rilevazione si dice campionaria quando è utile per fare inferenza ossia per desumere dal campione stesso una informazione relativa alla popolazione tutta.
Le indagini censuarie, al contrario, riguardano l'intera popolazione e pur essendo più affidabili riguardo il parametro oggetto d'indagine soffrono di: Quindi mentre l'indagine censuaria fornisce il valore vero dei parametri di interesse (proporzioni, percentuali, medie, totali...) quella campionaria restituisce una sua stima al quale è associato un grado di fiducia quantificabile quando la formazione del campione risponde a criteri di tipo probabilistico.
Il campionamento si usa quando si vuole conoscere uno o più parametri di una popolazione, senza doverne analizzare ogni elemento: questo per motivi di costi intesi in termini monetari, di tempo, di qualità o di disagio o perché analizzare un elemento lo distrugge rendendo inutilizzabile l'informazione ottenuta.
Nella pratica quotidiana dei sondaggi di opinione e delle ricerche di mercato vengono usati tutti e quattro gli approcci.
La scelta di un tipo di campionamento avviene in base alle proprietà degli stimatori di alcuni parametri oppure per tener conto di problemi di costo, mobilità o altro.
</doc> 
<doc id="849" url="http://it.wikipedia.org/wiki/Catania">
Catania.
Catania è una città di 300.601 abitanti, capoluogo dell'omonima provincia.
È il secondo comune della Sicilia per popolazione e per densità abitativa comunale, nonché la più popolata delle città italiane che non sono capoluogo di regione.
L'area metropolitana di Catania conta 733.833 abitanti, che rendono la Metropoli etnea una delle agglomerazioni più popolose d'Italia.
In epoca storica, è stata distrutta ben sette volte da eruzioni vulcaniche (la più grande, in epoca storica, è quella del 1669) e da terremoti (i più catastrofici sono stati quelli del 1169 e del 1693).
Il suo centro storico è stato dichiarato patrimonio dell'umanità, assieme ai sette comuni del Val di Noto, nel 2002.
La città, agli inizi del 2008, ha vissuto una grave crisi dovuta al dissesto economico delle finanze comunali lasciato dal sindaco dimissionario Scapagnini di Forza Italia: la grave situazione debitoria nei confronti dell'ENEL ha fatto sì che la città venisse spesso lasciata al buio per sospensione dell'energia elettrica per la pubblica illuminazione.
Territorio.
Catania è una delle poche città in Italia ad offrire paesaggi tanto diversi concentrati in un solo sito.
Sorge sulla costa orientale dell'isola, ai piedi del vulcano Etna (il più alto d'Europa) e a metà strada tra le città di Messina e Siracusa.
Il suo territorio comprende anche una vasta fetta della piana di Catania e tutto il Calatino.
La piana di Catania (a chiana) è una tra le più estese aree coltivate della Sicilia e la sua zona più vicina al mare costituisce l'oasi del Simeto, riserva regionale di circa 2.000 ettari istituita nel 1984.
L'Oasi del Simeto prende nome dal fiume Simeto, il più importante dell'isola, che sfocia a sud della città.
Catania si affaccia sul mar Ionio con il golfo che prende il suo nome.
Inoltre intorno al vulcano sorge un'altra famosa area naturale protetta, quella del Parco dell'Etna.
Il territorio è prettamente pianeggiante a sud e sud est, e montuoso a nord per la presenza del vulcano Etna.
Il nucleo originario della città era situato su un colle che corrisponde all'odierna piazza Dante, dove sorge l'ex-monastero dei benedettini.
L'unico altro rilievo importante è la collina Santa Sofia, dove sorge la Cittadella Universitaria, al confine con Gravina, comune del vasto hinterland.
Il verde pubblico è costituito dai parchi situati all'interno della città.
Sono cinque quelli di una certa grandezza e importanza: il Giardino Bellini, detto a villa o Villa Bellini e dedicato a Vincenzo Bellini, il Giardino Pacini, detto Villa 'e varagghi (cioè "degli sbadigli", perché frequentata soprattutto da pensionati e da sfaccendati in genere), il Parco Gioeni (situato a nord, alla fine della via Etnea), il Parco Falcone e Borsellino (a nord del Corso Italia) e il Boschetto della Plaia (nella zona tra l'Aeroporto Vincenzo Bellini e la città).
La città è attraversata da un fiume sotterraneo, l'Amenano.
In passato, poco fuori le mura ad ovest, si poteva trovare il lago di Nicito, al fiume collegato e ormai coperto dalla colata lavica del 1669 (l'omonima via ne ricorda l'ubicazione).
Attualmente, l'Amenano si rende visibile allAcqua a linzolu, fontana in marmo bianco che sorge tra la Pescheria e la piazza del Duomo e nei sotterranei del locale Ostello della Gioventù.
Ma è stato tutto il territorio circostante a mutare profondamente in seguito a questa calamità naturale: la costa a nord del porto è appunto una scogliera sorta in seguito alla colata (la Scogliera, con la famosa spiaggia di San Giovanni li Cuti).
La costa a sud del porto è, invece, sabbiosa (la Plaia).
Clima.
La città e la piana di Catania presentano un clima mediterraneo, pur con alcuni connotati di tipo subtropicale e continentale, ben ravvisabili dall'analisi dei dati climatici delle stazioni meteorologiche ufficiali di Fontanarossa e di Sigonella, che descrivono rispettivamente il quadro relativo alla città di Catania e all'entroterra della piana.
Le precipitazioni, piuttosto scarse, sono comprese tra i 450 e i 550 mm annui, con minimo estivo molto marcato e moderato picco nella stagione autunnale.
L'inverno, spesso di breve durata, assicura temperature massime diurne generalmente molto miti, mentre nelle ore notturne possono verificarsi raffreddamenti, più pronunciati nell'entroterra, in presenza di cielo sereno e calma di vento: tutto ciò a causa degli effetti continentali che si verificano nell'esteso territorio pianeggiante che, nella parte più interna, sono influenzati anche dalla presenza dell'Etna.
L'estate, di lunga durata, si presenta molto calda, anche se raramente con alti tassi di umidità.
Mentre lungo la fascia litoranea le temperature massime sono parzialmente contenute dalla brezza marina di levante, nella parte più interna della città e della piana si registrano valori molto elevati.
Storia.
Catania era originariamente un insediamento siculo, rifondato come Kατάvη nel 729 a.C. da coloni greci calcidesi guidati da Tucle.
Dopo la dominazione siracusana, è stata conquistata dai romani nel 263 a.C. Alla caduta dell'Impero romano ha seguito le sorti della Sicilia, venendo conquistata prima dagli ostrogoti, poi dagli arabi, dai normanni, dagli svevi e dagli angioini.
Nel 1282, passò agli aragonesi e con re Martino I di Sicilia Catania divenne capitale del Regno di Sicilia dal 1402 al 1416.
Passata sotto i domini spagnolo, piemontese e borbonico, nel 1860 Catania entrò a far parte del Regno d'Italia.
La città antica.
Del periodo greco e della dominazione romana a Catania rimangono pochissime tracce e reperti, a causa dei disastrosi terremoti (che hanno raso al suolo la città) e delle conseguenti ricostruzioni che spesso hanno ricoperto le precedenti architetture.
Inoltre, non sono mai state eseguite grandi campagne di scavi e studi archeologici se non in casi sporadici della sua storia recente.
Il Teatro Romano (del II secolo), l'Odeon (III secolo), l'Anfiteatro (II secolo), le Terme dell'Indirizzo, le Terme della Rotonda, le Terme Achilliane, i resti di un acquedotto presso il parco Gioeni e alcuni edifici funerari sono tutti i resti attualmente visibili della Catania romana.
Il Teatro romano e l'Odeon sono stati restaurati negli ultimi anni e sono comodamente visitabili.
Anche i resti dell'anfiteatro sono visitabili dal 1907 (anno in cui sono stati riportati alla luce) dall'ingresso di piazza Stesicoro.
Probabilmente anche u Liotru, il simbolo della città situato attualmente al centro di Piazza Duomo, è stato costruito in epoca romana.
È un manufatto in pietra lavica porosa, che raffigura un elefante.
Il nome deriva probabilmente dalla storpiatura del nome di Eliodoro, necromante semi-leggendario e grande avversario di Leone il Taumaturgo.
L'elefante sormonta un obelisco egittizzante di cronologia incerta con figure puramente decorative.
Inoltre, sono state prodotte a Catania una serie di monete, che comprende bellissimi conii - da quelli arcaici - con Nike e Zeus in trono - a quelli dei grandi incisori - Eveneto, Eraclide e Procle, con testa di Apollo.
La città medioevale.
Del periodo normanno si conservano principalmente il castello di Aci Castello e le absidi della Cattedrale di Sant'Agata (il Duomo), che poi sarebbe stata ristrutturata dopo il terremoto del 1693.
Oggi la cattedrale conserva la vara, il busto-reliquiario e la cassa-reliquiaria di Sant'Agata, realizzato dal senese Giovanni di Bartolo nel XIV secolo.
Unico monumento di età bizantina è la Cappella Bonajuto (nome derivante dalla famiglia nobiliare che l'aveva tenuta come sacrario di famiglia nonché cappella privata): si tratta di una "trichora" bizantina cioè un edificio con tre absidi; prima del suo restauro se ne aveva conoscenza grazie ai disegni di Jean Houel.
Del periodo svevo (XIII secolo) è il portale della chiesa di Sant'Agata al Carcere e il federiciano Castello Ursino (di recente restaurato, è ora sede del Museo civico (raccolte Biscari e dei benedettini) coevo del più famoso castello pugliese di Castel del Monte.
La città rinascimentale.
Della dominazione aragonese rimane la chiesa di Santa Maria di Gesù situata nella piazza omonima, costruita nel Cinquecento e ristrutturata nel Settecento.
Nel 1558, fu iniziata la costruzione del Monastero dei Benedettini, a cui sarebbe poi stata affiancata la chiesa di San Nicolò l'Arena.
Distrutto dalla colata lavica del 1669 e dal terremoto del 1693, nel 1703 se ne avviò la ricostruzione che tuttavia non è stata mai più portata a termine.
Le cosiddette Mura di Carlo V, che racchiudono il centro storico, furono iniziate nel XVI secolo ma vennero praticamente ricostruite dopo il terremoto.
La città barocca.
Catania è stata ampiamente distrutta nel 1169 e nel 1693 dai terremoti.
Il suo territorio circostante è stato più volte coperto da colate laviche che hanno raggiunto il mare.
Ma i catanesi caparbiamente l'hanno ricostruita sulle sue stesse macerie.
La leggenda vuole che la città sia stata distrutta sette volte durante la sua storia, ma in realtà tali eventi disastrosi si possono sicuramente riferire a pochi ma terribili terremoti.
Anche le distruzioni del centro urbano a causa delle colate laviche sono frutto di una storiografia fantasiosa.
Tutti i monumenti antichi sono stati inseriti nel tessuto urbano della città ricostruita grazie all'opera dell'architetto Giovan Battista Vaccarini, che ha dato alla città una chiara impronta barocca.
Tra gli altri che hanno aiutato la rinascita della città si ricordano Francesco Battaglia, Stefano Ittar, Alonzo Di Benedetto e Girolamo Palazzotto.
La via Crociferi.
Un raro esempio di unità architettonica è la via dei Crociferi, forse, la strada più bella della Catania settecentesca.
Essa ha inizio in Piazza San Francesco d'Assisi e vi si accede passando sotto l'arco di San Benedetto che collega la Badia maggiore alla Badia minore posta al di là della strada.
La strada, contornata da chiese, monasteri e poche abitazioni civili, è un raro esempio di barocco siciliano.
Nel breve spazio di circa 200 metri sono presenti ben quattro chiese.
La prima è la chiesa di San Benedetto collegata al convento delle suore benedettine dall'arco omonimo che sovrasta la via.
Ad essa si accede a mezzo di una scalinata ed è contornata da una cancellata in ferro battuto.
Proseguendo si incontra la chiesa di San Francesco Borgia alla quale si accede tramite due scaloni.
A seguire si incontra il Collegio dei Gesuiti, oggi sede dell'Istituto d'arte, con all'interno un bel chiostro con portici su colonne ed arcate.
Difronte al Collegio è ubicata la chiesa di San Giuliano considerata uno dei più begli esempi del barocco catanese.
L'edificio, attribuito all'architetto Giovan Battista Vaccarini, ha un prospetto convesso e delle linee pulite ed eleganti.
Proseguendo ed oltrepassando la via Antonio di Sangiuliano, si può ammirare il convento dei Crociferi e quindi la chiesa di San Camillo.
In fondo alla via è ubicata Villa Cerami, che è sede della facoltà di giurisprudenza dell'Università di Catania.
Monumenti barocchi.
Tra i principali monumenti barocchi si ricordano: La via Etnea.
La via Etnea è il salotto della città.
Attraversa Catania da sud a nord partendo dalla Piazza del Duomo ed arrivando, dopo circa 3 km, al Tondo Gioeni.
Il suo andamento dritto come una spada, ha come prospettiva la sagoma incombente dell'Etna.
Parte dalla piazza del Duomo e dopo circa 100 m raggiunge la piazza Università.
In essa si affacciano il palazzo dell'Università e palazzo Sangiuliano costruiti entrambi in stile barocco nella prima metà del XVIII secolo.
La piazza è illuminata da quattro candelabri bronzei con allegorie di quattro antiche leggende catanesi: Colapesce, i Fratelli Pii, Gammazita e Uzeta.
Più avanti si incontra la Basilica Collegiata e quindi si incrocia la via di Sangiuliano, ovvero i Quattro Canti come detto dai catanesi.
Proseguendo si raggiunge la Chiesa dei Minoriti prima di arrivare in piazza Stesicoro.
Qui si trovano il monumento a Vincenzo Bellini e gli scavi dell'Anfiteatro romano situati a circa 10 m sotto il livello stradale.
Si procede quindi fino alla Villa Bellini, classico giardino all'italiana, che costituisce il polmone verde della Catania settecentesca.
Si prosegue quindi verso piazza Cavour, il Borgo per i catanesi, dove si trova la fontana della dea Cerere in marmo bianco, conosciuta dai vecchi catanesi come 'a tapallara (Dea Pallade).
La città novecentesca.
Nel 1890 venne inaugurato il Teatro Massimo Vincenzo Bellini,seguendo lo stile dell'opera di parigi, in piazza Vincenzo Bellini.
Negli anni trenta a Catania iniziò la costruzione del Palazzo di Giustizia e in seguito la fontana de I Malavoglia.
Nel 1961, il Piano regolatore di Luigi Piccinato diede avvio ai lavori di costruzione anche del complesso universitario della Cittadella, che oggi è una delle assi portanti dell'Università.
Mercati e mercatini.
Uno dei posti più caratteristici della Catania popolare è il mercato del pesce della pescheria sempre rutilante di colori, voci e odori.
Altro mercato molto caratteristico è quello di piazza Carlo Alberto, detto in catanese A fera ô luni.
Nella stessa piazza tutte le domeniche si tiene un importante "mercato delle pulci".
Un mercato di "bric a brac" è aperto la domenica sotto gli archi della "marina" nei pressi della Villa Pacini.
Altro mercato molto frequentato è quello che si svolge il venerdì in piazza I Viceré nel quartiere nord di Barriera del Bosco.
Istruzione.
L'Università degli studi di Catania, fondata nel 1434, è la più antica della Sicilia.
È una delle più grandi del Sud Italia, con 62.000 iscritti divisi in dodici facoltà.
Inoltre, Catania è sede della Scuola Superiore, uno dei cinque centri d'eccellenza per universitari in Italia, e dell'Istituto Superiore di Studi Musicali Vincenzo Bellini, il più grande istituto musicale del nostro paese.
Musei e biblioteche.
La città siciliana ospita numerosi musei, molti dei quali trascurati e lasciati a loro stessi.
Catania ospita appena sei musei stabili: il Museo Diocesano, quello del Castello Ursino, l'Emilio Greco, il museo dell'Orto Botanico, il Museo Civico Belliniano (presso la casa di Vincenzo Bellini) e la Casa Museo di Giovanni Verga.
Esistono inoltre due musei privati: il Museo Paleontologico dell'Accademia Federiciana (istituito nel 1996, accoglie fossili provenienti da ogni parte del mondo risalenti ad un arco di tempo compreso tra il Siluriano, 435-395 milioni di anni fa, e il Neozoico: 2-1,5 milioni di anni fa) e il Museo di sculture in pietra lavica "Valenziano Santangelo".
Infine, al Centro Fieristico le Ciminiere, ex industria oggi completamente ristrutturata, si svolgono manifestazioni e mostre periodiche, organizzate principalmente dalla Provincia di Catania.
All'interno del complesso sono stati creati due nuovi musei:"Il Museo dello sbarco in Sicilia del 1943" dove all'interno è stata realizzata una minuziosa riproduzione di una piazza siciliana prima e dopo un bombardamento; contiene inoltre una vasta collezione di oggetti e uniformi, delle armi del tempo e ricostruzioni virtuali dello sbarco.
Il "Museo del Cinema" contiene molti cimeli e ricostruzioni di scene famose di film con una sezione interamente dedicata a Catania come set cinematografico.
Le biblioteche di Catania sono: la Biblioteca universitaria e Ventimilliana (aperta al pubblico nel 1755; dal secolo scorso conserva il fondo del vescovo Salvatore Ventimiglia, che vi mantiene una sua unità); la biblioteca dell'Accademia Gioenia di scienze naturali; quella della sezione catanese della Deputazione di storia patria; Biblioteche riunite Civica ed Ursino Recupero.
Teatro.
Catania è la città a più alta densità teatrale della Sicilia.
Molteplici le compagnie teatrali che vi operano, sia professionali che amatoriali.
Il più importante teatro della città è il Teatro Massimo Bellini, costruito, seguendo lo stile dell'Opera di Parigi, dall'architetto Carlo Sada alla fine del secolo XIX ed inaugurato nel 1890.
Oggi è un teatro lirico di tradizione, vanta un'orchestra sinfonica ed un coro stabile ed è sede di stagione operistica e concertistica.
Da alcuni anni dispone della sala del Teatro Sangiorgi che viene utilizzata per concerti di musica da camera e per prove di spettacoli.
Molto attivi sono inoltre il Teatro Stabile (che svolge le sue attività sia nel Teatro Verga che nel Teatro Musco) e il Teatro Metropolitan, nonché il Piccolo Teatro.
Esistono poi il Teatro Ambasciatori e l'Erwin Piscator.
Musica.
Il rilancio culturale della città è passato anche per la musica.
Già nei primi anni settante con i Beans e poi successivamente, sono sorte decine di nuovi cantautori e gruppi musicali, che hanno rilanciato l'immagine della città in Italia.
Il più importante è probabilmente Franco Battiato, celebre cantautore nato e cresciuto a Riposto in provincia di Catania, le cui sperimentazioni musicali hanno influenzato molti altri autori.
Successivamente sono arrivati Vincenzo Spampinato, i Denovo di Mario Venuti e Luca Madonia, Gerardina Trovato, Carmen Consoli, lanciata dalla casa di produzione di Francesco Virlinzi, gli Sugarfree e molti altri autori minori.
Nella scena rock degli '80 e '90 spiccano nomi storici come gli Schizo, autori di un genere più hard, e poi gli Uzeda e i Flor de Mal, che nacquero negli anni in cui Catania finì per essere paragonata alla Seattle europea.
Importante è stato anche il lavoro di cantanti popolari come BriganTony, le cui "opere" sono oggi riprese dai Brigantini.
I Lautari si sono invece dedicati alla riscoperta, in chiave moderna, del repertorio tradizionale siciliano.
Media.
Oggi quasi tutti i mass media della città sono in mano a Mario Ciancio Sanfilippo ritenuto il maggiore editore del sud Italia.
Radio.
In città sono inoltre presenti diverse emittenti radiofoniche: alcune a carattere regionale come Radio Telecolor e Radio Sis, e altre a livello locale quali Radio Video 3, Radio Catania, R.S.C.
, Studio 90 Italia, Radio Defino, Antenna Uno, Radio Vulcano.
Stampa.
Catania è sede dei quotidiani siciliani La Sicilia, il secondo dell' isola, e Il Quotidiano di Sicilia.
In passato, è stata la sede delle riviste I Siciliani, Il Corriere di Sicilia, Espresso Sera: Televisione.
Catania è sede delle emittenti televisive Antenna Sicilia, Telecolor, Video 3, La F e D Television.
In passato, è stata sede del canale televisivo Teletna.
Cinema.
A Catania già nei primi anni del Novecento, proprio agli albori del cinema, sorsero varie case di produzione cinematografica: Morgana film, Etna film, Katana film, Sicula film e Jonio film.
Secondo quanto riportato in un articolo del quotidiano La Sicilia del 1° marzo 1978, già nel 1914 Catania era una delle capitali del cinema europeo.
LEnciclopedia di Catania (edizioni Tringale) afferma che tra i primi lavori del cinema, (vedi anche Storia generale del cinema di Georges Sadoul) si trova il film Sperduti nel buio, considerato il primo film realista della storia, precursore del realismo russo, francese ed italiano.
Il film ricavato dall'omonimo dramma di Roberto Bracco (1901), fu prodotto nel 1914 dalla Morgana film di Catania e diretto da Nino Martoglio.
Protagonisti principali erano Giovanni Grasso e Virginia Balistrieri.
Della Morgana Film si ricordano anche, Capitan Blanco, diretto da Nino Martoglio e con gli stessi protagonosti protagonisti; Teresa Raquin dal testo di Émile Zola, anche questo citato nella storia del cinema, diretto da Martoglio ed interpretato dall'attrice di teatro Teresa Pizzana.
L'Etna film produsse oltre 100 film, tra cui: Il Benefattore e il Marchese di Roccaverdina entrambi di Luigi Capuana, Capo rais diretto da Nino Martoglio ed interpretato da Giovanni Grasso, L'acrobata diretto da Giuseppe de Liguoro e dal commediografo catanese Pippo Marchese.
Da citare anche Christus, un colossal, girato con centinaia di comparse e Il cavaliere senza paura.
Della Katana film si ricordano tra gli altri, Il latitante e La guerra e la moda (entrambi con la Balistrieri), della Sicula film, La fidanzata dell'Etna, Pane nemico e Presentat'arm, con Elvira Radaelli ed infine, della Jonio film, il film Valeria.
Da notare che un meccanico dell'Etna Film, Francesco Margiunti, inventò due regoli calcolatori per la perforazione della pellicola negativa e positiva, che oggi si trovano al Museo nazionale del Cinema di Torino.
La produzione cinematografica di Catania durò solo pochi anni.
Vennero favorite e finanziate altre sedi e il settore entrò in crisi.
Tentativi di rilancio successivi, ma senza seguito, furono quelli di Ugo Saitta nel 1935 con il film Clima puro e Lo voglio maschio, con Tuccio Musumeci, nel 1971.
Evento degno di nota è il Trailers Film Fest giunto nel 2007 alla sua 5a edizione,il festval premia i migliori spot che pubblicizzano i film in uscita, 120 secondi che ormai sono anch'essi una forma d'arte e Catania ha ritenuto degni di una manifestazione che va sempre imponendosi nei circuiti dei festival del cinema e sul cinema.
L'industria cinematografia quindi, pur essendovi nata, non si è poi sviluppata a Catania.
Solo recentemente la Catania Film Commission e l'Etna Film Commission, uffici rispettivamente del Comune e della Provincia, stanno cercando di favorire l'avvio delle produzioni cinematografiche in città.
Inoltre, solo pochi film sono stati girati nel capoluogo etneo.
Questa è la breve lista: Personalità illustri nate a Catania.
Sicuramente figli illustri, che hanno reso grande Catania nel mondo, sono il compositore Vincenzo Bellini, lo scrittore Giovanni Verga e il poeta Mario Rapisardi.
Il primo è stato autore di opere immortali come La sonnambula, Norma e I puritani.
Il secondo ha inaugurato il verismo in Italia e ha scritto i romanzi I Malavoglia e Mastro-don Gesualdo.
Il terzo è stato uno dei poeti più attivi a cavallo tra Ottocento e Novecento e a lui è dedicato uno dei più importanti viali della città.
Folclore.
La storia di Catania è arricchita da quattro leggende che sono state rappresentate nei quattro lampioni di Piazza Università realizzati da Mimmo Maria Lazzaro e Domenico Tudisco agli inizi del Novecento: Colapesce, i Fratelli Pii, Gammazita e Uzeta.
Religione.
La tradizione attesta la presenza della prima comunità cristiana a Catania sin dal I secolo con l'invio, da parte di san Pietro, del vescovo Berillo, ciò fa di Catania la più antica comunità cristiana della Sicilia.
Catania è anche sede di due moschee: una è la prima edificata in Italia dopo la dominazione araba (nella zona di via Plebiscito nel 1980), la seconda è di più recente apertura, nei pressi del porto.
Patrona della città è sant'Agata, alla quale viene ogni anno dedicata una grandiosa festa(la terza festa religiosa più importante al mondo) lunga tre giorni (dal 3 al 5 febbraio).
In quei tre giorni la città dimentica ogni cosa per concentrarsi sulla festa, misto di devozione e di folclore, che attira ogni anno sino a un milione di persone, tra devoti e curiosi.
Vita notturna.
Catania è estremamente vitale anche e soprattutto la notte, tanto che la sua è una delle "movide" notturne più intense della nazione.
Oltre ad essere abituati al fine settimana lungo (che inizia il giovedì), i catanesi amano far tardi la notte e fin dalle 21,00 si riversano nei locali del centro storico: pub, ristoranti, trattorie tipiche (le cosiddette putie), disco pub, discoteche, wine bar.
La zona adiacente al Teatro Massimo Bellini e la barocca Via Etnea sono il centro di quella che viene volgarmente definita la movida catanese.
Anno dopo anno la città riscopre nuove zone del centro storico, che si popolano e, in qualche modo, si riqualificano.
La linea dei pub del centro storico rappresenta quasi un confine, il cui lembo estremo è l'antica circonvallazione (oggi via Plebiscito, popolata di venditori di carne alla piastra e di stigghiole), oltre il quale si trovano i quartieri degradati di San Cristoforo e Angeli custodi.
L'austero e residenziale Corso Italia si spopola nelle ore notturne, anche perché solo di rado vi si sono aperti locali notturni.
Pure, in questa zona restano curiosi e sparuti poli d'attrazione: numerosi sono, infatti, i bar che restano aperti tutta la notte, ad esempio lungo il viale Libertà e nei suoi pressi.
Un'altra zona d'attrazione notturna è la scogliera (o lungomare), che si estende da piazza Europa fino al borgo marinaro di Ognina.
Sono presenti numerosi bar, ristoranti, caffè ed i classici carrozzoni dei paninari, furgoni di ambulanti che vendono panini farciti e bibite.
I carrozzoni si assiepano durante la notte anche nella piazza dinnanzi la stazione ferroviaria.
Le discoteche si trovano prevalentemente sul lungomare della Plaja, a sud della città.
I chioschi.
Un'importante attrazione culinaria di Catania è senza dubbio il chiosco delle bevande, dove vengono servite bibite dissetanti estive, tipiche della cultura cittadina.
I chioschi delle bevande sono unici nel loro genere: un tempo c'erano i venditori ambulanti di bibite (lo zammù - cioè l'anice - innanzitutto): man mano, questa attività si è stabilizzata e da strategici luoghi ombrosi dove appostarsi per vendere rinfreschi ai catanesi soffocati dal caldo, i venditori si sono collocati in queste particolari architetture quadrate o circolari, dalle cui aperture - simili a finestre - essi distribuiscono i preparati.
Sembra che la tradizione degli sciroppi di frutta mescolati al seltz derivi dall'utilizzo dell'acqua naturalmente effervescente del lago di Naftia, nei pressi di Palagonia (la cosiddetta mofeta dei Palici, caratterizzata da forti emissioni di anidride carbonica già sfruttate per fini commerciali e il cui nome richiama evidentemente le proprietà).
La bibita più celebre da gustare al chiosco è il seltz, limone e sale, una semplice ricetta molto dissetante.
Treni, aerei e navi.
La città è servita da un porto commerciale e da uno turistico e da pesca ad Ognina, da tre stazioni ferroviarie statali, Catania Centrale, Catania Acquicella, Catania Bicocca e una fermata Catania Ognina (linee Messina-Siracusa, Catania-Gela, Catania-Palermo) e dalla Ferrovia Circumetnea, linea ferroviaria a scartamento ridotto che in 110 km effettua il periplo dell'Etna raggiungendo i 976 m s.l.m.
per poi ritornare alla costa a Giarre-Riposto.
La stazione principale FCE della città è la Stazione di Catania Borgo che ha annesso anche il Deposito Locomotive e le Officine sociali; nel territorio comunale vi sono anche la stazione di Catania Nesima e la fermata di Cibali.
Dal 1999 è attivo il primo tronco della Metropolitana di Catania fra le stazioni del Borgo e Porto, lungo circa 3,8 km.
L'Aeroporto di Catania-Fontanarossa è il quinto aeroporto italiano per numero di passeggeri (vd la lista di Aeroporti più trafficati d'Italia) ed il primo scalo del mezzogiorno.
Viabilità.
La viabilità di attraversamento è costituita dalla tangenziale (prosecuzione dell'Autostrada A18 Messina-Catania) che corre accanto alla città da nord a sud per 30 km in direzione di Siracusa, e della circonvallazione, in corso di adeguamento strutturale, che la attraversa tutta in direzione est-ovest in posizione mediana.
Dal 2001 è stato avviato a Catania ed è in corso di realizzazione un ambizioso quanto discusso progetto urbanistico che prevede la riqualificazione urbana di alcune aree, fra cui il lungomare (la antica "passeggiata a mare" dei catanesi), le piazze principali e la parziale pedonalizzazione della centralissima via Etnea, il miglioramento delle vie di attraversamento e la costruzione di alcuni grossi parcheggi multipiano sotterranei.
Trasporti pubblici.
Il sistema dei trasporti in Sicilia, e in modo particolare a Catania, è in crisi «per la sua inefficienza, per la incapacità a creare le condizioni per una mobilità sostenibile e ancora per la totale assenza di leggi settoriali.» Da 15 anni si aspettano delle leggi regionali in materia di contributi e finanziamenti, e ciò si ripercuote sulla qualità dei servizi.
Manca la regolarità negli orari degli autobus, mancano i comfort e la gente preferisce l'uso delle automobili private.
Un'indagine condotta da una associazione di consumatori (Notizie rilevate da "altroconsumo" n°197 di ottobre 2006) su 2200 utenti dei trasporti pubblici di Milano, Genova, Bologna, Roma, Napoli e Catania ha constatato, fra l'altro, che «il 66% dei catanesi intervistati considera insufficiente la puntualità degli autobus, mentre il 58% è insoddisfatto della copertura della rete della metropolitana.» Inoltre, gli intervistati di tutte le città si sono lamentati anche della pulizia dei mezzi, degli orari sbagliati delle coincidenze, del peggioramento dei servizi dal 2001 al 2006 e dello scarso rapporto qualità/prezzo, eccetto quelli della Metropolitana Catania ove nonostante il prezzo molto basso non la utilizzano che sporadicamente.
Municipalità.
Nel 1971 il comune diede avvio al decentramento amministrativo della città dividendola in 26 quartieri che facevano capo ad altrettante parrocchie.
Il 26 giugno 1978 i quartieri (ribattezzati circoscrizioni) furono ridotti a 17 e nel novembre 1995 ulteriormente diminuiti fino ai 10 attuali, che prendono il nome di municipalità di quartiere.
Le dieci municipalità di quartiere di Catania sono: Impianti sportivi.
Il principale impianto sportivo catanese è lo stadio Angelo Massimino che ha una capienza di 39.000 posti, ridimensionata a 23.000 dopo i nuovi decreti del 1999, situato nel quartiere di Cibali (e per questo spesso indicato con questo nome).
È lo stadio di calcio e ospita anche la pista di atletica leggera, rifatta in occasione delle Universiadi del 1997.
È stato in passato un campo di rugby (oggi le squadre di questo sport giocano allo Stadio Santa Maria Goretti).
Nella sua struttura è compreso anche un campo di pallavolo e di pallacanestro (il PalaSpedini).
Tra gli altri impianti, si ricordano il PalaCatania, che è uno dei palazzetti più moderni dell'isola, il PalaGalermo, il PalaNitta, la piscina di Nesima e il PalaGhiaccio nella zona del litorale della Playa.
Società sportive.
La squadra più seguita è il Calcio Catania.
Nei primi anni sessanta, sotto la presidenza di Ignazio Marcoccio e la guida tecnica del catanese Carmelo Di Bella, il Catania disputò sei campionati consecutivi in Serie A ottenendo tre ottavi posti.
Nel 1970/71 e nel 1982/83 disputò altri due anni di serie A sotto la presidenza di Angelo Massimino.
Nel 1993, subì una radiazione che relegò la società etnea nella categoria dell'eccellenza.
Da quella categoria, il Catania ripartì, vincendo, tra il 1994 e il 2006, i campionati di eccellenza, serie D, serie C2 (girone C), serie C1 (girone B), e serie B.
Alla fine del campionato di calcio di Serie B 2005-2006, guidata dall'allenatore Pasquale Marino, la squadra viene promossa in Serie A, classificandosi al secondo posto dietro l'Atalanta.
Oggi l'allenatore è l'ex-portiere della Nazionale Italiana di Calcio Walter Zenga.
La squadra più blasonata è invece quella femminile di pallanuoto, l'Orizzonte Geymonat Catania, con 15 scudetti e 8 Coppe Campioni, allenata dalla campionessa Giusy Malato.
Seguono il Cus Catania di Hockey su prato femminile (6 scudetti su prato e 6 indoor), la Jolly Componibili Catania di calcio femminile, la Paoletti Catania di pallavolo maschile e l'Alidea Catania di pallavolo femminile (1 scudetto a testa).
La coppia di pallavoliste Manuela Malerba e Margherita Chiavaro ha vinto uno scudetto di beach volley, mentre il Catania Beach Soccer ha conquistato due Coppe Italia e una Supercoppa Italiana.
Infine, la Romolo Murri Catania ha vinto un campionato italiano maschile indoor di cricket e la Polisportiva Cirnechi Catania ha vinto gli unici due campionati femminili dello stesso sport fin qui disputati.
Inoltre vantano tradizioni storiche, oltre ad ottimi piazzamenti nelle massime serie, l'Amatori Catania (rugby), il Nuoto Catania (pallanuoto maschile), gli Elephants Catania (football americano) e i Catania Flames (Campionato italiano di hockey in-line).
La pallacanestro maschile ha una passato in Serie A Seconda Serie con la Grifone e il Serie B con il Gad Etna, entrambe oggi in Serie C2; quella femminile è stata in Serie A2 con la CSTL-Basket, la Costa e la Palmares, mentre la società attuale, denominata Rainbow, disputa la Serie B1.
Manifestazioni sportive.
Catania è stata più volte arrivo di tappa del Giro d'Italia: Il 12 Maggio 2008 ha ospitato la partenza della 3^ tappa, Catania-Milazzo, vinta da Daniele Bennati.
Fra le classiche dello sport catanese, la più nota a livello internazionale, è il Trofeo Sant'Agata di corsa su strada, giunto alla 47° edizione, che ha sempre richiamato un folto gruppo di partecipanti al più alto livello.
Fra questi il campione olimpico di maratona all'Olimpiade di Atene 2004, Stefano Baldini.
Catania (congiuntamente a Palermo e Messina) è stata la sede delle Universiadi del 1997 e vi si è svolta la manifestazione di chiusura.
Nel 2003 Catania è stata la sede dei Giochi Mondiali Militari e nel 2006 ha ospitato il Campionato Europeo di hockey su prato.
A metà tra sport e folklore si pone la San Silvestro a mare, una gara internazionale di nuoto che si svolge ogni anno il 31 dicembre presso il porticciolo storico di Ognina.
Atleti.
I principali sportivi nati a Catania sono: Onorificenze conferite alla città.
La città di Catania è ottava tra le 27 città decorate con Medaglia d'Oro come "Benemerite del Risorgimento nazionale" per le azioni altamente patriottiche compiute dalla città nel periodo del Risorgimento.
Periodo, definito dalla Casa Savoia, compreso tra i moti insurrezionali del 1848 e la fine della prima Guerra Mondiale nel 1918.
</doc> 
<doc id="854" url="http://it.wikipedia.org/wiki/Case_automobilistiche">
Case automobilistiche.
Elenco di case automobilistiche, aziende attive nella produzione di autovetture.
I costruttori specializzati in produzione di carrozzerie spesso provvedono in proprio alla costruzione dei propri modelli quindi si possono considerare costruttori di autovetture (es.
Pininfarina, Bertone, Ghia).
L'industria delle automobili è molto sviluppata nel mondo occidentale e negli ultimi tempi le aziende del ramo hanno provveduto a una globalizzazione con l'intento di essere competitive sul mercato mondiale dell'auto.
Per questo molte marche storiche si sono consociate tra loro per realizzare economie di scala o sono state acquisite da gruppi più grandi.
Ciò nonostante continuano a resistere sul mercato anche piccole aziende, a carattere quasi artigianale, che fanno della specializzazione la loro forza trainante.
Si tratta per lo più di fabbriche di auto sportive o comunque destinate ad un bacino particolare di utenza.
Nel primo secolo di vita dell'automobile sono molte le società che hanno dovuto lasciare il mercato, anche tra quelle che hanno maggiormente influenzato l'evoluzione delle 4 ruote con le loro innovazioni estetiche o meccaniche.
Costruttori di automobili in attività.
Si può notare che la maggior concentrazione dei fabbricanti attivi è negli USA, nell'Europa occidentale (Germania, Francia, Italia) e nell'Estremo Oriente (Giappone e Corea del Sud).
Le previsioni sono che nel breve termine anche le industrie cinesi e indiane si affacceranno sul mercato globale dell'auto, al contrario di oggi in cui la produzione è limitata quasi esclusivamente all'assemblaggio di prodotti su licenza.
Costruttori non più attivi o produttivamente minori.
Essendo in taluni casi la produzione automobilistica semplicemente una delle molteplici attività di un'azienda, in questi casi le date indicate si riferiscono al periodo in cui vennero prodotte "anche" automobili.
</doc> 
<doc id="855" url="http://it.wikipedia.org/wiki/Case_farmaceutiche">
Case farmaceutiche.
Aziende, in ordine alfabetico e in classifica, operanti nel settore della ricerca, della produzione e della commercializzazione dei farmaci.
</doc> 
<doc id="859" url="http://it.wikipedia.org/wiki/Consoli_e_dittatori_romani">
Consoli e dittatori romani.
I Consoli e Dittatori Romani ressero la città di Roma dal 509 a.C. al 29 a.C.]; l'ultimo di essi, Gaio Giulio Cesare, divenne poi dittatore a vita e padre della patria.
</doc> 
<doc id="860" url="http://it.wikipedia.org/wiki/Cesare">
Cesare.
Il nome Cesare può essere riferito a:
</doc> 
<doc id="861" url="http://it.wikipedia.org/wiki/CPAN">
CPAN.
CPAN è l'acronimo di Comprehensive Perl Archive Network, in analogia al CTAN (Comprehensive TeX Archive Network).
Si tratta di un sito particolare (http://www.cpan.org/), dedicato ai moduli Perl (un linguaggio di programmazione interpretato) ritenuti particolarmente validi.
I moduli stessi non sono archiviati in tale sito, ma rimangono sui siti scelti dai loro autori.
Il CPAN è stato creato da Jarkko Hietaniemi e Andreas König ed è online dal 26 ottobre 1995.
Al settembre 2004, il repository conteneva oltre 2,5 Gbyte di moduli Perl, sviluppati da quasi 4000 autori diversi, per un numero complessivo di poco meno di 7000 moduli.
Il sito viene mirrorato in altri 260 server in tutto il mondo.
</doc> 
<doc id="862" url="http://it.wikipedia.org/wiki/CTAN">
CTAN.
CTAN è l'acronimo di Comprehensive TeX Archive Network.
È il sito di riferimento da cui scaricare materiale e software relativo al sistema di tipografia digitale.
I siti di altri progetti, quali la distribuzione di MiKTeX, offrono un servizio di mirror della maggior parte del materiale contenuto in CTAN.
L'archivio del materiale per Perl, CPAN si basa sullo stesso modello di CTAN.
Storia.
Prima di CTAN c'era una quantità di persone che rendevano disponibile materiale per per lo scaricamento, ma mancava una collezione sistematica.
Durante una discussione pubblica organizzata da Joachim Schrod durante la conferenza EuroTeX del 1991, venne ventilata l'idea di integrare le collezioni separate in una unica (Joachim fu coinvolto poiché gestiva uno dei server FTP più grandi della Germania all'epoca).
CTAN fu messo in opera nel 1992, da Rainer Schöpf e Joachim Schrod in Germania, Sebastian Rahtz nel Regno Unito e George Greenwade negli USA (quest'ultimo ebbe l'idea del nome).
La struttura del sito venne impostata all'inizio del 1992 — Sebastian fece il grosso del lavoro — e sincronizzata all'inizio del 1993.
Il TeX Users Group fornì una struttura, un gruppo di lavoro tecnico, per l'organizzazione di questi compiti.
CTAN venne annunciato ufficialmente alla conferenza EuroTeX di Aston nel 1993.
I siti tedesco e britannico sono stati stabili sin dall'inizio, ma il sito statunitense è stato spostato due volte.
Dopo aver iniziato alla Sam Huston State University sotto George Greenwade, nel 1995 si spostò all'UMass Boston dove era gestito da Karl Berry.
Nel 1999 si spostò nella sua sede attuale al Saint Michael's College di Colchester, Vermont.
</doc> 
<doc id="864" url="http://it.wikipedia.org/wiki/Cervus_elaphus_corsicanus">
Cervus elaphus corsicanus.
Il cervo sardo (Cervus elaphus corsicanus) è una sottospecie del cervo europeo (Cervus elaphus), dunque anch'esso un mammifero ruminante dell'ordine degli Artiodattili; il nome scientifico richiama la sua prima osservazione in Corsica, ma questo splendido animale viveva ormai soltanto in Sardegna.
Alla fine degli anni novanta è stato reintrodotto anche in Corsica.
Fino a non molto tempo fa se ne temette seriamente l'estinzione (alla fine degli anni '60 fu inserito nella IUCN Red list of Threatened Species con una popolazione stimata probabilmente inferiore ai 100 esemplari).
Negli anni '70 il primo censimento attendibile stimò una popolazione superstite di 250-300 esemplari.
Questa popolazione era frazionata in due nuclei, dislocati nei monti del Sulcis e del Sarrabus, ai quali si aggiungevano pochi esemplari confinati nell'areale di Montevecchio - Costa Verde.
La salvaguardia dall'estinzione di questa specie ha la sua pietra miliare nella metà degli anni '80, con l'acquisizione della Riserva di Monte Arcosu da parte del WWF Italia.
L'opera di tutela dell'associazione, affiancata dall'attività di allevamento e ripopolamento attuata dall'ex Azienda Foreste Demaniali della Sardegna, ha permesso di allontanare lo stato d'emergenza consentendo l'incremento della popolazione nel territorio del Sulcis e la sua reintroduzione negli areali del Sarrabus e del Monte Linas e, recentemente, nella stazione forestale del Monte Lerno (Pattada) e in Corsica.
Sono in corso da anni tentativi di ripopolamento di altre aree, in particolare nella Barbagia e nel Gerrei.
Nell'opera di salvaguardia sono coinvolti diversi organismi pubblici o privati.
Alle azioni dell'Ente Foreste della Sardegna, dell'Università di Cagliari, del WWF Italia si affiancano gruppi di volontari o associazioni che operano in contesti locali.
Dal 1989, a Guspini opera l'associazione ELAFOS, che si occupa della salvaguardia di questa specie nell'areale di Montevecchio - Costa Verde, eseguendo un censimento annuale della popolazione.
Attualmente il rischio di estinzione è stato allontanato: un censimento del 2005 stima una popolazione di oltre 6.000 esemplari allo stato libero, distribuita in tre areali non contigui della Sardegna meridionale: A questi si aggiungono circa 400 esemplari confinati nei recinti faunistici dell'Ente Foreste, fra cui Monte Lerno, attualmente ripopolata.
Il venir meno dello stato d'emergenza non consente ancora di calare l'attenzione, poiché le cause che lo espongono a pericolo (bracconaggio, incendi boschivi, depauperamento del patrimonio forestale) non sono state del tutto rimosse.
Oggi è fra le specie particolarmente protette a livello nazionale (art.
2 L.
157/92) e regionale (art 5 L.R.
23/98).
</doc> 
<doc id="865" url="http://it.wikipedia.org/wiki/Covarianza">
Covarianza.
In statistica la covarianza è un indice che misura la "contemporaneità" della variazione (in termini lineari) di due variabili casuali; si utilizza spesso la notazione:, dove la media aritmetica di x e y.
La covarianza può assumere sia valori positivi che negativi.
Nella statistica inferenziale, quando due variabili sono tra di loro indipendenti, allora la loro covarianza è nulla (l'inverso non è necessariamente verificato).
A volte la covarianza viene citata mnemonicamente come la media del prodotto degli scarti dalla media.
La covarianza può essere scomposta in due termini, diventando ovvero la media dei prodotti meno il prodotto delle medie.
Quando y=x, allora la covarianza si trasforma in varianza: Dividendo la covarianza con il prodotto delle deviazioni standard delle due variabili, si ottiene l'indice di correlazione di Pearson:
</doc> 
<doc id="866" url="http://it.wikipedia.org/wiki/Corrado_Gini">
Corrado Gini.
Durante gli studi di giurisprudenza seguiva anche lezioni di matematica.
Diventò successivamente professore di biometria, demografia, diritto costituzionale, economia politica, sociologia e statistica, discipline che insegnò presso le università di Cagliari, Padova e Roma.
Dal 1941 al 1945 e dal 1949 al 1965 fu presidente della Società Italiana di Statistica.
Fu opera di Corrado Gini la creazione nel 1927 dell'Istituto Centrale di Statistica, di cui fu il primo presidente.
Fu pure Direttore dell'ISTAT, emanazione governativa precedente del 1926.
Influenzò notevolmente la scienza statistica e venne considerato a lungo il rappresentante della scuola statistica italiana.
Benché il suo interesse in campo statistico si fosse indirizzato verso la statistica descrittiva, cominciò la sua carriera interessandosi alla probabilità studiando il rapporto (numerico) tra maschi e femmine alla nascita.
Nell'ambito della statistica descrittiva introdusse il concetto di differenza media definita come il quale in realtà era già stato pubblicato nel 1869 da Jordan, ma Gini rivisitò tale indicatore al punto che adesso porta il suo nome.
Nell'ambito dell'economia C. Gini ha studiato la diseguaglianza dei redditi, mettendo a punto diversi metodi il più noto dei quali è il coefficiente di Gini, reso popolare dalla rappresentazione grafica tramite la curva di Lorenz.
Contribuisce pure alla teoria degli indici dei prezzi.
Con i suoi lavori ha contribuito pure a temi della demografia (fertilità differenziale, migrazioni, studi di popolazioni) e sociologia (salute pubblica).
È stato definito "La figura più eminente della Statistica italiana di ogni tempo" (Bernardo Colombo) Pubblicazioni.
Da ricordare inoltre il volume che raccoglie le lezioni tenute all'Università degli Studi di Roma: Il ruolo di Gini nello sviluppo della Statistica Italiana è di assoluta rilevanza sia scientifica che politica.
Nel 1920 fonda la rivista Metron, ancora oggi rivista di ampio respiro internazionale (http://www.metronjournal.it) mentre nel 1926 viene incaricato da Mussolini stesso di dirigere il neonato Istituto Nazionale di Statistica (ISTAT).
</doc> 
<doc id="867" url="http://it.wikipedia.org/wiki/Corona_danese">
Corona danese.
Corona danese o Krone è il nome della valuta utilizzata in Danimarca.
Le Isole Faroe e la Groenlandia sono dipendenze danesi e usano anch'esse la Corona Danese.
La forma plurale è kroner e una krone è divisa in 100 øre.
Il codice ISO 4217 è DKK.
L'introduzione della corona come valuta legale in Danimarca, nel 1873 fu un risultato dell'Unione Monetaria Scandinava, che durò fino alla prima guerra mondiale.
Gli aderenti all'unione monetaria erano gli stati scandinavi di Svezia e Danimarca, cui si aggiunse la Norvegia due anni dopo.
Il nome della valuta era Krone in danese e norvegese, e Krona in svedese.
Dopo la dissoluzione dell'unione monetaria tutti e tre gli stati decisero di mantenere invariato il nome delle rispettive valute, che però adesso sono indipendenti.
</doc> 
<doc id="869" url="http://it.wikipedia.org/wiki/Cyberpunk">
Cyberpunk.
Il Cyberpunk è una corrente letteraria e artistica nata nella prima metà degli anni ottanta, prevalentemente nell'ambito della fantascienza.
I fondatori vengono comunemente considerati William Gibson, per i racconti e romanzi fortemente innovativi e caratteristici dal punto di vista stilistico e delle tematiche, e Bruce Sterling, per averne scritto il manifesto poetico-politico Manifesto della nuova fantascienza.
Bruce Sterling ha definito il cyberpunk come «l'integrazione del mondo high tech e della cultura pop, specialmente nel suo aspetto underground».
Origini.
Si ritiene comunemente che il termine cyberpunk sia stato coniato dal critico Gardner Dozois.
Bruce Sterling, Rudy Rucker, Lewis Shiner, John Shirley e altri scrittori avevano però preferito chiamarsi Mirrorshades Movement (movimento degli occhiali a specchio).
Bruce Bethke ha invece dichiarato di aver coniato personalmente il termine all'inizio degli anni ottanta.
Il nome del racconto che lui aveva scritto in quel periodo era appunto Cyberpunk!.
Bruce Bethke inoltre afferma che Gardner Dozois insisterebbe non tanto di aver inventato il termine, quanto di averlo popolarizzato (Dozois avrebbe detto in privato a Bethke di «aver preso il termine in giro, verso l'inizio degli anni ottanta»).
Secondo lo stesso Gibson, il cyberpunk non fu mai un vero e proprio movimento, quanto piuttosto una sensibilità comune ad alcuni autori, identificabili in quelli raccolti nella prima antologia del cyberpunk intitolata Mirrorshades (1986).
Non esistono dichiarazioni d'intenti firmate da più autori, e si deve principalmente a Bruce Sterling l'idea di un movimento formale.
William Gibson ha affermato: Secondo il suo fondatore e significativa parte della critica, il cyberpunk, almeno in quanto corrente d'avanguardia, si può considerare concluso già alla metà degli anni ottanta.
Il suo successo in seguito avrebbe spinto molti altri autori a sfruttarne le tematiche, anche per scopi commerciali, favorendo appunto la nascita di un nuovo genere.
In ogni caso la sua crescente popolarità tra lettori ed autori ha reso ormai stabilmente il cyberpunk un importante sottogenere della letteratura fantascientifica, con forti influenze estetiche sul cinema, sul fumetto e più in generale sulla cultura mediatica.
Fonti e temi della letteratura Cyberpunk.
Come movimento letterario, il Cyberpunk nasce come una filiazione diretta della fantascienza americana, ma è subito evidente un allontanamento dal mainstream di questa letteratura di genere.
Nel contesto della letteratura di fantascienza, la linea che porta al Cyberpunk è quella che parte da Aldous Huxley e da 1984 di George Orwell e che passa per i maggiori modelli di James Ballard e soprattutto di Philip K. Dick.
Il Cyberpunk, come tutte quelle correnti che possono essere inserite nel clima Postmoderno, si caratterizza per la grande varietà di fonti da cui attinge per l'elaborazione del proprio immaginario.
Un clima culturale molto favorevole alle ibridazioni di generi.
È proprio grazie a questo clima che fu possibile ad autori come William S. Burroughs, esponente di spicco della Beat generation, di entrare a far parte del movimento.
Altri elementi concorrono alla scelta dei temi della prima produzione Cyberpunk.
Evidenti sono gli influssi della psichedelia degli anni Sessanta e Settanta, con le sue promesse di nuove percezioni offerte dalla chimica e dalle droghe sintetiche, di aprire nuove porte verso mondi fino ad allora relegati alla sfera dell'inconscio.
Queste visioni sono spesso associate a particolari interpretazioni del Romanticismo, soprattutto William Blake, ma non solo.
Un parallelo spesso messo in evidenza dalla critica.
Orlin Damyanov, ad esempio, mette in relazione il Romanticismo del Frankenstein di Mary Shelley con Neuromancer di William Gibson.
In questo confronto con il Romanticismo, messo in evidenza da più critici, emerge uno degli elementi di maggior interesse del Cyberpunk: lo spostamento dell'attenzione sulla percezione soggettiva, seppure condivisa, di spazi virtuali che cessano di essere tali almeno nel significato letterale del termine.
Il mondo cessa di essere una tensione al divenire, storicamente comprensibile coi suoi rapporti di causa ed effetto come lo aveva disegnato il Romanticismo, per diventare, come ha scritto Valmerz, "il dispiegarsi di un codice nella sfera della comunicazione".
Un altro dei maggiori temi del Cyberpunk è il rapporto che emerge tra l'essere umano e la tecnologia, che tende ad esprimersi prioritariamente nel rapporto con il corpo umano.
Nei racconti degli autori Mirrorshades sono molto frequenti i personaggi che presentano innesti meccanici nel proprio corpo.
Tecnologie che diventano parte integrante del corpo umano, aumentano le sue capacità, consentono azioni altrimenti impossibili.
Il corpo umano cessa in questo modo di essere qualcosa di immutabile, naturale, e diventa un elemento modificabile e tecnologico.
Lo stile cyberpunk.
Anticipato e prefigurato sotto certi aspetti nelle opere di Philip K. Dick, all'aspetto tecnologico tipico della fantascienza il cyberpunk aggiunge una forte connotazione politica e sociale.
I romanzi cyberpunk sono ambientati in un futuro prossimo (intorno al 2020), in un mondo decadente e ipertecnologico dominato dalle grandi multinazionali commerciali, le Zaibatsu, spalleggiate dalla Yakuza, la potente mafia giapponese.
I protagonisti, in genere degli hacker, sono in costante fuga da questa cupa realtà e trovano la loro ragion d'essere in un mondo virtuale parallelo, il cyberspazio, teatro delle loro battaglie.
Lo stile narrativo è caratterizzato dall'apparente assenza di un intreccio ben definito - il racconto si concentra sulle azioni dei personaggi - e dall'uso di un linguaggio barocco che mischia tecnicismi informatici ed espressioni gergali della strada, molto difficile da rendere in una traduzione.
Gli autori di Mirrorshades.
Elenco degli autori presenti nella raccolta Mirrorshades del 1986, e che - secondo quanto dichiarato da William Gibson - sarebbero da ritenersi gli unici autori cyberpunk originali: Precursori del cyberpunk.
Alcuni autori e opere che sono stati ritenuti precursori del genere cyberpunk (in ordine cronologico di pubblicazione delle opere): Dopo il cyberpunk.
Il cyberpunk ha avuto una notevole influenza sulla narrativa fantascientifica e non, dal cyberpunk sono ritenuti derivati (o paralleli) lo Steampunk, che propone argomenti cyberpunk in un'ambientazione storica, lo Splatterpunk e il Postcyberpunk, un filone non omogeneo di nuovi autori che si propone un aggiornamento delle tematiche cyberpunk.
Imparentato e, almeno parzialmente, discendente è il gothicpunk.
In Italia le istanze del cyberpunk sono germinate nell'avanguardia del connettivismo.
Filmografia.
Elenco di trasposizioni cinematografiche di opere cyberpunk, o delle principali pellicole ispirate o anticipatrici del genere.
Giochi di ruolo.
Esistono numerosi giochi di ruolo con ambientazioni direttamente o indirettamente ispirate al cyperpunk
</doc> 
<doc id="871" url="http://it.wikipedia.org/wiki/Corno_del_Renon">
Corno del Renon.
Il Corno del Renon, Rittnerhorn in tedesco, è una montagna delle Alpi alta 2.261 m.s.l.m.
Si trova in Italia sulle Alpi Sarentine, al limite settentrionale dell'altipiano del Renon e al limite meridionale dell'Alpe di Villandro.
È considerato uno dei punti più panoramici dell'Alto Adige, con una vista a 360°.
Verso oriente si ha un'ottima vista sull'Alpe di Siusi, Catinaccio, Sciliar, Odle,Latemar e Sass Putia.
Si può vedere pure il ghiacciaio della Marmolada e nelle giornate con poca foschia (soprattutto in autunno) si può vedere il Grossglockner (3.797 m.s.l.m.
) in Austria.
Verso nord si vedono i ghiacciai che dividono l'Italia dall'Austria come ad esempio a nordest il Gran Pilastro (3.510 m.s.l.m.
) e a nordovest l'Altissima (3.840 m.s.l.m.
).
Ad occidente si vede anzitutto la Catena della Mendola e sullo sfondo i ghiacciai situati nel Parco Nazionale dello Stelvio o, a sudovest, del Gruppo delle Dolomiti di Brenta.
Proprio sulla cima (che è pianeggiante) si trova un rifugio, costruito nel 1893 e attualmente gestito dal Club Alpino Italiano (CAI).
Sempre sulla cima vi è la stazione di monte di una seggiovia e vi parte una pista da sci.
</doc> 
<doc id="873" url="http://it.wikipedia.org/wiki/Caff%C3%A8_nel_commercio_equo-solidale">
Caffè nel commercio equo-solidale.
Nell'ambito del Commercio equo-solidale, il caffè assume un ruolo centrale, sia perché è stato uno dei primissimi prodotti coloniali ad essere commercializzato con regole non finalizzate al profitto (Africaffè), sia per il suo valore simbolico.
Il caffè è stato il primo prodotto ad essere certificato come prodotto equo e solidale, in cui viene stabilito il rapporto commerciale diretto tra operatori commerciali europei e le organizzazioni produttrici del sud del mondo.
Esistono criteri e regole che devono essere rispettate per far in modo che il caffè possa essere riconosciuto come equo e solidale: Qualora il prezzo di mercato mondiale superasse il prezzo garantito da Max Havelaar, l'organizzazione produttrice o la cooperativa agricola percepirebbe il prezzo del mercato mondiale (senza limitazioni verso l'alto) più un premio aggiuntivo di 0,05 US$ per il caffè convenzionale e 0,15 US$ per il caffè biologico Attualmente, il caffè viene importato soprattutto dall'America Centrale e solo in misura minore dall'Africa (soprattutto dalla Tanzania).
La tostatura avviene nei paesi consumatori, tenendo conto dei gusti di questi.
Lavorazioni intermedie, quali la trasformazione in caffè decaffeinato, avvengono anch'esse quasi esclusivamente nei paesi consumatori, anche perché di fatto questi Paesi aumentano i dazi per i prodotti trasformati, al fine di aumentare la parte di valore aggiunto a scapito dei paesi produttori.
Le preferenze dei consumatori fanno sí, che negli ultimi anni prevalga la varietà arabica, mentre la robusta svolge un ruolo sempre più marginale.
</doc> 
<doc id="874" url="http://it.wikipedia.org/wiki/Cacao_nel_commercio_equo-solidale">
Cacao nel commercio equo-solidale.
Il cacao, in quanto prodotto coloniale, fa parte fin dagli inizi Principali paesi produttori nei quali vi sono progetti di cooperazione si trovano in italia America del Sud (Bolivia, Repubblica Dominicana...) La trasformazione del cacao (e in particolarmodo la produzione della /Cioccolata) avviene soprattutto nei paesi del Nord, anche per motivi tecnici (p.es.
temperatura media nel luogo di trasformazione), non a caso in Svizzera, ma anche in altri paesi in cui si trasforma tale materia prima (Italia, Belgio, ecc.).
Qualche importante produttore, dal quale si riforniscono gli /Importatori: Alcuni cioccolatai europei, presso i quali viene prodotta la cioccolata equo-solidale:
</doc> 
<doc id="875" url="http://it.wikipedia.org/wiki/Artigianato_nel_commercio_equo-solidale">
Artigianato nel commercio equo-solidale.
Nell'ambito del commercio equo-solidale, l'artigianato ha un ruolo assai particolare, in quanto molto spesso realizza sì prodotti superflui per il consumatore (anche se attualmente le Botteghe del Mondo e le Centrali di Importazione si stanno orientando verso prodotti "utili" come l'abbigliamento e l'arredamento), ma al contempo permette di venire in contatto con le culture che li producono.
Si tratta, in realtà, di un artigianato specializzato, per lo più connotato dalla produzione di oggettistica volutturia e non già dalla prestazione di servizi manuali e di piccola produzione non ripetibile (come invece nell'artigianato ordinario).
La provenienza spesso straniera, e la connotazione simbologica che si applica ai prodotti, unitamente alla fedeltà a schemi, pur talvolta solo abbozzati, delle tradizioni delle etnie di provenienza, recano per conseguenza una certa imprescindibilità del messaggio etico sotteso all'azione di vendita ed all'intenzione di acquisto del consumatore, nonché un ovvio richiamo di natura etnologica che ben presto diviene culturale, ideale.
Questi aspetti fanno sí che la commercializzazione di molti prodotti di artigianato abbia prodotto nei paesi consumatori discussioni tra gli operatori ed i volontari che si fanno carico della diffusione e distribuzione, trattandosi di conciliare l'anima idealista (con una forte componente anticonsumista) con l'esigenza commerciale ("solo facendo fatturato possiamo aiutare i produttori").
Alcuni prodotti sono il risultato di progetti che accompagnano campagne o pratiche commerciali diffuse e di sensibilizzazione, come ad esempio la produzione di palloni da calcio (campagna contro il lavoro minorile in questo settore in Pakistan) o tappeti persiani (anche in questo caso, contro il lavoro minorile).
</doc> 
<doc id="876" url="http://it.wikipedia.org/wiki/Altromercato">
Altromercato.
Il Consorzio Ctm Altromercato, noto anche come Altromercato, è la prima centrale di importazione del commercio equo e solidale in Italia, e la seconda nel mondo, per dimensioni e fatturato.
L'acronimo Ctm stava originariamente per "cooperativa terzo mondo"; nel 1998 la società ha cambiato il proprio statuto da cooperativa di persone e associazioni a consorzio di Botteghe del mondo, mantenendo la sua forma cooperativa.
La cooperativa è stata fondata nel 1988 a Bolzano, dove mantiene la sua sede legale, mentre la centrale operativa è situata a Verona.
Il consorzio attuale comprende 126 soci, di cui 116 associazioni e cooperative che gestiscono circa 500 punti vendita detti Botteghe del Mondo, e 10 tra organizzazioni non governative, e organizzazioni di finanza etica e di turismo responsabile.
Le Attività.
La caratteristica principale di Altromercato è l'esplicito obiettivo di fondare la propria attività esclusivamente su processi di economia solidale e consumo responsabile.
I prodotti provengono principalmente da America Latina, Asia e Africa, dove Altromercato mantiene rapporti commerciali diretti con circa 150 organizzazioni di contadini e artigiani.
In accordo ai criteri previsti dalle organizzazioni di commercio equo e solidale e definiti da IFAT (International Fair Trade Association) e Agices (Assemblea Generale Italiana del Commercio Equo e Solidale), Altromercato assicura ai suoi fornitori il pagamento di un prezzo equo, rapporti a lungo termine e trasparenti, prefinanziamento di almento il 50% del valore della merce all'ordine e del valore rimanente all'arrivo in Europa.
Sostiene inoltre attivamente la coltivazione biologica e altre forme di protezione dell'ambiente.
I prodotti sono importati in Italia ed Europa, e rivenduti secondo i principi del consumo responsabile; per esempio, il prezzo dei prodotti viene sistematicamente scomposto in modo che l'acquirente sia informato sulla percentuale destinata a produttori e intermediari.
I prodotti Altromercato vengono distribuiti attraverso la rete delle Botteghe del Mondo, ma anche presso diverse catene di supermercati, negozi di alimentazione naturale, circoli, bar e mense scolastiche.
I generi vanno dall'alimentare (240 prodotti) all'artigianato (1.500 articoli), fino all'abbigliamento, accessori e cosmesi.
Finanza solidale e cooperazione per l'autosviluppo Parallelamente all'attività commerciale in senso stretto, Altromercato si occupa in una serie di attività correlate, inclusa la partecipazione a progetti di cooperazione internazionale, attività di microcredito, campagne di informazione e denuncia sui problemi delle realtà dei paesi del terzo mondo, partecipazione a iniziative nazionali e internazionali (forum sociali, congressi del WTO) e così via.
</doc> 
<doc id="877" url="http://it.wikipedia.org/wiki/Commercio_alternativo">
Commercio alternativo.
Il commercio alternativo è un genere di commercio che - similarmente al commercio equo-solidale - tende a sviluppare nuove tecniche di mercato svincolate dalle rigide logiche di mercato, in ossequio ad una etica degli scambi di beni e valori che rifugga dal controllo del mercato stesso da parte di pochi gruppi di potere.
A differenza del commercio equo e solidale, che si occupa dello sviluppo di rapporti commerciali eticamente corretti con Paesi del sud del mondo, rientrano nel commercio alternativo tutti gli scambi basati sui medesimi principi di eticità e di consumo critico, effettuati anche localmente.
</doc> 
<doc id="879" url="http://it.wikipedia.org/wiki/Gepa">
Gepa.
La GEPA è la principale centrale di importazione, per la Germania, del commercio equo-solidale.
L'organizzazione, fondata il 14 maggio 1975, ha sede a Wuppertal.
È membro dell'IFAT, la federazione internazionale del commercio alternativo, e dell'EFTA, l'associazione europea per il commercio equo (dove è il referente per i prodotti di origine biologica).
Le principali categorie merceologiche trattate da gepa sono i generi alimentari, artigianato, e prodotti tessili.
I produttori da cui si rifornisce si trovano in America Latina, Asia e Africa.
Si tratta principalmente di cooperative o altri gruppi organizzati di contadini e artigiani.
Nel 2005 GEPA ha fatturato 45,3 milioni di euro.
</doc> 
<doc id="880" url="http://it.wikipedia.org/wiki/Solidar%27Monde">
Solidar'Monde.
Solidar'Monde è la principale centrale di importazione, per la Francia, del commercio equo-solidale.
Fu creata nel 1984 dall'"Associazione di Botteghe del Mondo" Artisans du Monde.
Proprio in quanto frutto di un sforzo di cooperazione che ha coinvolto gran parte delle realtà commerciali operanti nel settore, Solidar'Monde accentra il 75% delle importazioni del commercio equo-solidale in Francia, e vanta fatturati ben al di sopra della media delle centrali di importazione analoghe europee.
A differenza della maggior parte di tali realtà, tuttavia, non dispone di un proprio canale di vendita; i suoi prodotti vengono infatti diffusi dall'organizzazione Artisans du Monde, sia attraverso le oltre 134 botteghe sul territorio francese (dato del 2002) sia attraverso la rete con altre organizzazioni di commercio equo-solidale europee.
</doc> 
<doc id="881" url="http://it.wikipedia.org/wiki/Claro_Fair_Trade">
Claro Fair Trade.
Claro Fair Trade AG è la principale centrale di importazione, per la Svizzera, di prodotti del commercio equo-solidale.
Nata nel 1997 dalla fusione di OS3 ("Organisation Switzerland-3rd World") con alcune associazioni locali di negozi etnici, la cooperativa Claro ha sede a Orpond, nel cantone di Berna.
Come Altromercato in Italia, ha anche un franchising di negozi, diffusi in tutta la Svizzera tedesca.
È specializzata nell'importazione di dolciumi e cioccolato; la sua linea di prodotti di cioccolato "Mascao" viene diffusa in tutta Europa nella rete del commercio equo-solidale.
</doc> 
<doc id="882" url="http://it.wikipedia.org/wiki/Alternativa_3">
Alternativa 3.
Alternativa 3 (o Alternativa3) è una delle principali centrali di importazione, per la Spagna, del commercio equo-solidale.
L'organizzazione, attiva dal 1992, ha sede a Terrassa, vicino Barcellona.
Membro dell'IFAT, la federazione internazionale del commercio alternativo, è stata tra i fondatori di NEWS!
, la rete europea delle botteghe del mondo.
Le principali categorie merceologiche trattate da Alternativa 3 sono i generi alimentari, artigianato, prodotti tessili per abbigliamento ed arredamento, strumenti musicali e dischi, bigiotteria, giocattoli e articoli da cartoleria.
I produttori da cui si rifornisce si trovano in America Latina, nel Sud-Est asiatico e in Africa.
Si tratta principalmente di cooperative o altri gruppi organizzati di contadini e artigiani.
</doc> 
<doc id="883" url="http://it.wikipedia.org/wiki/I.D.E.A.S.">
I.D.E.A.S.. I.D.E.A.S.
Iniciativas de Economía Alternativa y Solidaria S.C.A.
è una delle principali centrali di importazione, per la Spagna, del commercio equo-solidale.
L'organizzazione ha sede a Cordova, con una filiale a Madrid.
È membro della European Fair Trade Association (EFTA), l'associazione europea del commercio equo-solidale, e di NEWS!
, la rete europea delle botteghe del mondo.
Le principali categorie merceologiche trattate da I.D.E.A.S.
sono i generi alimentari e l'artigianato, abbigliamento, soprammobili in legno e ceramica, tessuti, strumenti musicali, bigiotteria, giocattoli e articoli da cartoleria.
I produttori da cui si rifornisce si trovano in America Latina, in Africa e soprattutto in Asia.
I partner asiatici con cui I.D.E.A.S collabora si trovano in Bangladesh, Filippine, India, Indonesia, Pakistan, Nepal e Sri Lanka.
Si tratta di cooperative o altri gruppi organizzati di artigiani, ma anche di comunità per il recupero di tossicodipendenti.
</doc> 
<doc id="884" url="http://it.wikipedia.org/wiki/Importatori_del_commercio_equo-solidale">
Importatori del commercio equo-solidale.
Nell'ambito del commercio equo-solidale, i cosiddetti importatori svolgono un ruolo particolare che li distingue dalle abituali imprese di import-export operanti nel commercio internazionale, infatti non possono andare semplicemente alla ricerca del massimo profitto, ma devono valutare, oltre all'opportunità economica anche se i produttori rispettano i criteri tipici del commercio equo-solidale.
Tra gli importatori si possono distinguere grosso modo tre categorie: Le prime due categorie hanno in comune il fatto che non hanno tra i propri obiettivi la massimizzazione del profitto, ma la massimizzazione dell'impatto (positivo) sulle persone, comunità o popolazioni produttrici.
Si distinguono soprattutto per il volume d'affari e per il fatto che i piccoli spesso fanno da battistrada ai grandi, iniziando progetti che hanno origine in contatti personali o comunque diretti tra produttori e consumatori finali.
Le imprese qui indicate come normali sono solitamente imprese che preesistono al commercio equo-solidale, ma che per propria storia o semplicemente per opportunità economica decidono di introdurre nel proprio sortimento anche prodotti equi.
Tendenzialmente non seguono direttamente i progetti dei produttori, ma lasciano che siano organizzazioni esterne a certificare lequità del rapporto commerciale e del comportamento dei produttori (vedasi /Transfair e Max Havelaar).
Tra questi importatori ci sono aziende note come le Coop e, in Svizzera, la Migros.
Le centrali di importazione.
Le cosiddette centrali di importazione sono il risultato del successo commerciale che ha portato alla crescita dei punti vendita (vedasi Bottega del Mondo) e dunque alla convenienza a creare un passaggio intermedio tra l'importazione dei prodotti e la vendita al consumatore finale.
Per queste loro origini non hanno come obiettivo la massimizzazione del profitto.
Anche nel loro statuto o ragione sociale non è sempre formalmente vietato distribuire gli utili ai soci, ciò di fatto non avviene, essendo spesso i soci legati al volontariato che non vedrebbe di buon occhio una tale pratica.
Questo passaggio intermedio non si limita agli aspetti amministrativi e logistici dell'importazione o della distribuzione, ma fin dagli inizi contempla pure l'organizzazione della trasformazione dei prodotti: torrefazione del caffè, produzione di cioccolata, biscotti, crema di nocciole, tè solubile, ecc.
In quanto a diretto contatto sia con i produttori che con i dettaglianti (e pertanto vicino ai consumatori) era naturale che fossero queste centrali a preparare il materiale informativo destinato a informare il consumatore delle origini dei prodotti, dei progetti e, per molti prodotti, della formazione del prezzo (vedasi Prezzo trasparente).
Spesso valutano direttamente sul posto o in collaborazione con altri importatori, se i progetti dai quali derivano i prodotti rispondono ai criteri autoimposti del commercio equo-solidale.
I progetti vengono a volte iniziati direttamente da queste centrali sentiti gli operatori legati all'aiuto ai paesi sottosviluppati o in via di sviluppo.
Altre volte riprendono progetti già avviati da altri.
Essendo il prefinanziamento una caratteristica fondamentale del commercio equo, le centrali creano di fatto dei circuiti finanziari alternativi (vedasi finanza etica), basandosi sul risparmio sociale.
Da questa esperienza in Italia sono nate prima le finanza etica/MAG e poi esperienze come la Banca Etica.
</doc> 
<doc id="885" url="http://it.wikipedia.org/wiki/Prezzo_trasparente">
Prezzo trasparente.
Il prezzo trasparente è un cavallo di battaglia del commercio equo-solidale, che intende dimostrare come questa particolare pratica commerciale possa ripercuotersi sul prezzo finale pagato dal consumatore.
Solitamente si cerca di distinguere le seguenti componenti: In questo modo si cerca da un lato di giustificare il prezzo solitamente più elevato dei prodotti normali e dall'altro si mette in evidenza il fatto che aumentare il prezzo pagato direttamente ai produttori non incide se non in misura marginale sul prezzo pagato dal consumatore.
Ha come obiettivo pure quello di sensibilizzare il consumatore alle diverse componenti presenti nel commercio internazionale in parte imposte dagli stessi paesi consumatori per proteggere il proprio mercato (tipicamente i dazi) Qualche esempio.
Fonte per gli esempi che seguono sono: Altromercato e Commercio alternativo.
Gli esempio sono realistici ma non corrispondono a nessun caso reale.
</doc> 
<doc id="886" url="http://it.wikipedia.org/wiki/Codice_di_avviamento_postale">
Codice di avviamento postale.
In Italia, il Codice di Avviamento Postale (acronimo CAP) viene usato dal servizio postale per facilitare l'individuazione del luogo di destinazione della corrispondenza.
È stato introdotto nel 1967.
Struttura.
Il CAP è formato da cinque cifre.
In origine, al momento della definizione dei codici, furono create aree territoriali, dette regioni postali, comprendenti province contigue, indipendentemente dall'appartenenza regionale (le regioni ordinarie, all'epoca, pur già storicamente consolidate come ambiti, non erano state ancora amministrativamente istituite), e a ciascuna di esse fu attribuito un codice iniziale da 0 a 9: All'interno di queste aree è stato assegnato un codice da x0xxx a x9xxx a ciascuna provincia.
Ai capoluoghi è stato attribuito il codice xx100, agli altri centri i codici da xx01x a xx09x.
La quarta cifra del codice è definita come stradario e in teoria facilita l'instradamento della corrispondenza a partire dai centri di smistamento comprensoriali (CMP) e provinciali (CPO).
Sin dall'inizio, comunque, sono state previste eccezioni: alla città di Gorizia è stato attribuito il CAP 34170, e ha perciò lo stesso "codice provinciale" (34xxx) di Trieste (34100).
Di conseguenza, alle località della provincia di Gorizia è stato attribuito il campo di codici da 3407x a 3409x; alle località della provincia di Trieste quello da 3401x a 3406x.
In modo simile si è proceduto con l'istituenda provincia di Pordenone (rimasta parte della provincia di Udine fino al 1968) al cui capoluogo venne attribuito il codice 33170 in coabitazione di codice con Udine (33100), mentre i comuni della relativa provincia sono indistinguibili.
Nelle province istituite a partire dagli anni settanta il CAP del capoluogo è stato pertanto costituito dal codice provinciale d'origine seguito da xx170 (Isernia 86170, Oristano 09170), mentre il rimanente territorio mantiene il codice della provincia originaria differenziandosi unicamente per il campo di codici da xx07x a xx09x.
Questa situazione provvisoria costituisce ancor oggi un'anomalia.
Dal 1997, per tener conto delle otto nuove province istituite nel 1992 (Biella, Verbano-Cusio-Ossola, Lecco, Lodi, Rimini, Prato, Crotone, Vibo Valentia), le regole sono in parte cambiate.
Solo alla provincia di Prato è stato assegnato un codice inutilizzato, il 59xxx, secondo le regole preesistenti.
Per tutte le altre province: le prime due cifre non indicano più necessariamente una sola provincia, e per capire se si tratta di una località capoluogo è necessario verificare se la terza cifra è dispari (xx1xx per le province preesistenti e a partire da xx9xx per le nuove province).
Le località non capoluogo hanno un numero pari, minore di quello identificativo del capoluogo (quindi xx0xx per le province preesistenti e a partire da xx8xx per le nuove).
Lo stesso CAP può corrispondere a più località, anche tra loro non confinanti, ma per le nuove province si è adottato il principio dell'attribuzione univoca dei codici alle agenzie di recapito: un'agenzia di recapito può avere più codici, ma allo stesso codice non devono corrispondere più agenzie.
I comuni più grandi (es.
: Catania) possono avere più CAP, che identificano caseggiati, quartieri, aree cittadine.
Ciò è previsto anche per Verbania, in virtù del fatto che prima della sua erezione in capoluogo di provincia era divisa in sei differenti località postali, corrispondenti alle località di cui è costituito questo comune: Antoliva, Fondotoce, Intra, Pallanza, Suna e Trobaso, per un totale di quattro agenzie di recapito (Fondotoce, Intra, Pallanza e Trobaso).
Infatti nelle edizioni del volume CAP precedenti al 1997 la dizione "Verbania" non era proprio censita.
Per i capoluoghi di provincia con più CAP esisteva anche un CAP generico le cui ultime due cifre erano 00 (ad esempio il CAP generico di Roma era 00100, quello di Milano 20100); veniva usato in genere per gli uffici centrali locali e per l'inoltro di corrispondenza a grandi utenze (ministeri, grandi industrie, ecc).
È stato tuttavia abolito con l'ultima riforma, a decorrere dal 20 settembre 2006.
I capoluoghi di provincia con il CAP legato allo stradario sono: Ancona, Bari, Bergamo, Bologna, Brescia, Cagliari, Catania, Firenze, Genova, La Spezia, Livorno, Messina, Milano, Napoli, Padova, Palermo, Perugia, Pescara, Pisa, Reggio di Calabria, Roma, Salerno, Torino, Trieste, Venezia, Verbania, Verona.
In altri stati esistono codici postali: ZIP code negli USA, numero postale di avviamento in Svizzera, codice postale interno nella Repubblica di San Marino, postcode nel Regno Unito, PLZ nei paesi di lingua tedesca (è la sigla che usa la stessa Poste Italiane nella modulistica bilingue per gli uffici postali della provincia autonoma di Bolzano) etc.. Riforma del CAP.
I codici di avviamento postale sono stati riformati nel settembre 2006 e la riforma è entrata in vigore il 20 settembre 2006.
Il cambiamento ha principalmente riguardato: Elenco dei codici postali in Italia.
Di seguito una tabella contenente i CAP delle 107 province italiane (inclusa la Valle d'Aosta e quelle di nuova istituzione, escluse le tre da attivare), della Repubblica di San Marino e della Città del Vaticano (che fanno parte del sistema postale italiano).
La tabella è aggiornata alla Revisione CAP del 2006 ed è ordinata per numero di codice postale.
(*) In Sardegna sono state istituite nel 2005 4 nuove province e sono stati modificati i confini di quelle esistenti.
La riforma del CAP ha formalizzato le nuove sigle postali ma la suddivisione dei Codici Postali rispecchia ancora la vecchia suddivisione amministrativa in 4 province.
Nel dicembre 2006 con nota del Dipartimento Funzione Pubblica del Consiglio dei Ministri e del Ministero dell'Economia e delle Finanze sono stata definite le sigle identificative definitive delle nuove province modificando la sigla della Provincia del Medio Campidano da MD a VS.
Si noti che nonostante il numero delle province italiane sia oggi superiore a 100 (107 ambiti provinciali attualmente operativi che divengono 110 con i 3 di nuova istituzione statale) non tutti i codici numerici sono stati utilizzati o attribuiti.
In particolare sono tuttora inutilizzati il 49xxx, il 68xxx, il 69xxx, il 76xxx, il 77xxx, il 78xxx, il 79xxx e il 99xxx.
Il codice 59xxx -già inutilizzato- è stato negli anni '90 attribuito alla provincia di Prato.
Localitá italiane con codici postali svizzeri.
Due località italiane sede di uffici postali della Posta Svizzera posseggono oltre al CAP italiano anche il codice NPA elvetico:
</doc> 
<doc id="888" url="http://it.wikipedia.org/wiki/Cygnus_cygnus">
Cygnus cygnus.
Il cigno selvatico (Cygnus cygnus) è un Cigno, ed è quindi un uccello acquatico della famiglia degli Anatidi.
Distribuzione.
Come tutti i cigni, un uccello acquatico migratore; nidifica in Nord-Europa soprattutto in Scandinavia e nella tundra e sverna sulle coste del Mar Nero, Mar Caspio, Mare del Nord e in minor misura Descrizione.
Le dimensioni sono quasi uguali a quelle del cigno reale: Ha un becco giallo, con la punta nera (fino alle narici).
Come gli altri cigni gli adulti hanno un piumaggio bianco.
I piccoli (fino alla fine del loro primo inverno) hanno invece un piumaggio grigio e il loro becco è rosa là dove diventerà nero, e biancastro dove diventerà giallo.
Si distingue dal cigno reale dall'assenza del bernoccolo sopra il becco e rispetto al cigno reale il suo battito di ali è molto più silenzioso.
In Italia non c'è rischio di confonderli, in quanto il cigno selvatico non è presente.
Curiosità.
La Finlandia ha scelto di rappresentare due cigni selvatici in volo sulle nuove monete da un Euro, riproducendo un'opera del disegnatore Pertti Mäkinen.
Rapporti con l'uomo.
Il cigno selvatico può essere allevato e riprodotto con successo dall'uomo.
</doc> 
<doc id="889" url="http://it.wikipedia.org/wiki/Nicol%C3%B2_Copernico">
Nicolò Copernico.
Fu anche un canonico, un giurista, un governatore, un astrologo ed un medico.
Un dibattito storico-geografico, oggi considerato poco serio, si tradusse in un'aspra contesa circa la sua nazionalità.
Copernico è in genere considerato un polacco discendente da una famiglia di origini polacche e tedesche.
La sua teoria - che propone il Sole al centro del sistema di orbite dei pianeti componenti il sistema solare - riprende quella greca di Aristarco da Samo dell'eliocentrismo, la teoria opposta al geocentrismo, che voleva invece la Terra al centro del sistema.
Merito suo non è dunque l'idea, già espressa dai greci, ma la sua rigorosa dimostrazione tramite osservazioni di tipo razionale e matematico.
Biografia.
Copernico nacque nel 1473 nella città di Toruń, aderente alla Lega Anseatica.
Presto orfano di entrambi i genitori, venne adottato insieme ai fratelli dallo zio materno Lucas Watzenrode, che in seguito divenne Vescovo dell'Ermia.
Nel 1491 Copernico entrò all'università di Cracovia e conobbe l'astronomia sotto la guida del suo docente Albert Brudzewski.
Di questo periodo, e del suo approccio a questa scienza, ci restano alcune sue entusiastiche descrizioni in testi oggi raccolti nella biblioteca di Uppsala.
Dopo quattro anni, ed un breve soggiorno a Toruń, venne in Italia, dove studiò diritto presso l'Università di Bologna (particolarmente, si dedicò al diritto civile ed al diritto canonico, dato anche il desiderio dello zio vescovo, suo finanziatore, di farne un vescovo a sua volta).
Nella città dotta incontrò Domenico Maria Novara da Ferrara, già celebre astronomo, che ne fece il suo allievo ed uno dei suoi più stretti collaboratori.
Con lui, mentre studiava diritto civile a Ferrara (dove si laureò), Copernico fece le prime osservazioni nel 1497, così come ricorda nel De revolutionibus orbium caelestium.
Nello stesso anno, lo zio fu nominato vescovo di Ermia e Copernico canonico presso la cattedrale di Frombork o Frauenburg; ma il giovane studioso preferì attendere in Italia l'arrivo dell'ormai prossimo Anno Santo, ed anzi si diresse a Roma, dove osservò una eclissi di luna e dove tenne delle lezioni di astronomia o di matematica (delle quali, purtroppo, non ci è pervenuto alcun contenuto).
Soltanto nel 1501 sarebbe andato a "prendere servizio" a Frauenburg, ma vi si trattenne per il solo tempo necessario a richiedere, ed ottenere, il permesso di tornare nel Bel Paese per recarsi a completare i suoi studi a Padova (con Fracastoro e Guarico) ed a Ferrara (città del suo maestro, con Bianchini).
Qui si laureò nel 1503 in diritto canonico, e qui si suppone abbia letto scritti di Platone e di Cicerone circa le opinioni degli Antichi sul movimento della Terra.
Qui, dunque, si ipotizza che possa avere avuto la prima illuminazione per lo sviluppo delle sue intuizioni.
Nel 1504 cominciò a raccogliere infatti le sue osservazioni e le sue riflessioni che stavano per erompere nella composizione della sua teoria.
Lasciata l'Italia, tornò a Frombork e ivi divenne membro del Capitolo di Warmia, interessandosi di riforme del sistema monetario e sviluppò alcuni studi di economia politica che lo portarono ad enunciare in anteprima alcuni principi poi riassunti nella nota Legge di Gresham.
Nel 1516 ricevette dal capitolo l'incarico di amministratore delle terre attorno alla città di Olsztyn , e in tale veste si interessò di questioni di catasto, giustizia e fisco.
Nel castello di Olsztyn, dove passò quattro o cinque anni, fece alcune osservazioni importanti e scrisse una parte della sua opera principale De Revolutionibus orbium coelestium.
È proprio in questo castello che si trova tutt'ora l'unica traccia visibile della sua attività scientifica: una tabella che fece alla parete di una loggia che gli serviva per osservare il moto apparente del Sole attorno alla Terra.
Copernico fu anche un rappresentante commerciale del capitolo, ed un diplomatico per conto dello zio vescovo.
Nel 1514 distribuì ai suoi amici alcune copie del Commentariolus.
Occorse di attendere sino al 1536 perché il suo maggior studio potesse essere compreso in un'opera compiuta, e sin dal suo primo apparire l'opera ebbe immediata notorietà negli ambienti accademici di mezza Europa.
Da molte parti del Continente gli pervennero infatti pressanti inviti a pubblicare i suoi studi, ma Copernico, non senza ragione, temeva la prevedibile reazione che le sue idee, per certi versi destabilizzanti, avrebbero potuto suscitare.
Il cardinale di Capua, Nicola Schonberg gli richiese una copia del manoscritto, il che rese Copernico ancora più profondamente terrorizzato, potendosi leggere in questa richiesta un segno di apprezzabile nervosismo della Chiesa.
Il lavoro, in realtà, era ancora in completamento ed egli ancora non aveva preso la determinazione di inviarlo alle stampe quando, nel 1539, il grande matematico di Wittemberg Giorgio Gioacchino Retico piombò a Frauenburg su sollecitazione di Philipp Melanchthon, il quale aveva alquanto insistentemente allestito un gruppo di lavoro comprendente altri scienziati.
Retico stette due anni a contatto di Copernico come suo allievo, e descrisse nel suo testo Narratio prima l'essenza degli studi che si andavano sviluppando.
Nel 1542 Retico pubblicò, col nome di Copernico, un trattato di trigonometria (poi incluso nel secondo libro del De revolutionibus) e pressò quello che ormai era divenuto il suo maestro per la pubblicazione del lavoro.
A questo finalmente Copernico acconsentì anche per effetto delle reazioni, talune favorevoli, altre negative, ma in genere tutte di grande interesse, ed affidò il testo al suo fraterno amico Tiedemann Giese, vescovo di Chelmno, perché lo consegnasse a Retico, che lo avrebbe stampato a Norimberga.
Vuole la leggenda che Copernico morente ne abbia ricevuta la prima copia il giorno in cui sarebbe morto, e taluno scrisse che avendogliela alcuni amici messa fra le mani, lui incosciente, si sia risvegliato dal coma, abbia guardato il libro e, sorridendo, si sia spento.
Fu sepolto nella cattedrale di Frombork, in un punto non più identificabile.
Il sistema eliocentrico.
Il nucleo centrale della teoria di Copernico, l'essere il Sole al centro delle orbite degli altri pianeti, e non la Terra, fu pubblicato nel libro De revolutionibus orbium coelestium (Delle rivoluzioni dei mondi celesti) l'anno della sua morte.
Il libro è il punto di partenza di una conversione dottrinale dal sistema geocentrico a quello eliocentrico e contiene gli elementi più salienti della teoria astronomica dei nostri tempi, comprese una corretta definizione dell'ordine dei pianeti, della rivoluzione quotidiana della Terra intorno al proprio asse, della precessione degli equinozi.
La teoria di Copernico non era però senza difetti, o almeno senza punti che in seguito si sarebbero rivelati fallaci, come per esempio l'indicazione di orbite circolari, anziché ellittiche - come oggi sappiamo - dei pianeti e degli epicicli.
Questi errori rendevano i risultati concreti degli studi, come per esempio le previsioni delle effemeridi, non più precise di quanto non fosse già possibile ottenere col sistema Tolemaico.
La teoria impressionò grandi scienziati come Galileo e Keplero, che sul suo modello svilupparono correzioni ed estensioni della teoria.
Fu l'osservazione galileiana delle fasi di Venere a fornire il primo riscontro scientifico delle intuizioni copernicane.
Il sistema copernicano può sintetizzarsi in sette assunti, così come dal medesimo autore enunciati in un compendio del De rivolutionibus ritrovato e pubblicato nel 1878: Queste asserzioni rappresentavano l'esatto opposto di quanto affermava la teoria geocentrica, allora comunemente accettata.
Esse mettevano quindi in discussione tutto il sistema di pensiero allora prevalente in filosofia e religione; la perdita della centralità della Terra rispetto al resto dell'universo, infatti, nonché la considerazione della sostanziale omogeneità dei fenomeni celesti e terrestri, entrambi sottoposti alle medesime leggi matematiche e fisiche, portarono a una rivoluzione nel pensiero che non fu solo scientifica, ma anche antropologica e sociologica.
</doc> 
<doc id="890" url="http://it.wikipedia.org/wiki/Classe">
Classe.
Il termine classe ha diversi significati:
</doc> 
<doc id="891" url="http://it.wikipedia.org/wiki/Cigno_%28uccello%29">
Cigno (uccello).
Cigno è il nome comune di alcuni grandi, bianchi uccelli acquatici dal lungo collo flessuoso, facenti parte dei generi Cygnus e Chenopis (entrambi generi degli Anatidi).
Grigi alla nascita, diventano bianchi solo da adulti.
Il cigno reale (Cygnus olor) si può osservare in Italia, con la sua notevole apertura alare di 200-240 cm.
Il cigno selvatico (Cygnus cygnus) è presente nel Nord-Europa e sverna pure sulle coste orientali dell'Adriatico.
Le dimensioni sono praticamente uguali a quelle del cigno reale.
La Finlandia lo ha scelto come effigie sulle nuove monete da un Euro.
Il cigno minore (Cygnus colombianus, con la sottospecie bewickii) è presente solo in Nord-Europa.
Come suggerisce il nome, è più piccolo delle due specie precedenti (ca. 20% più piccolo).
</doc> 
<doc id="895" url="http://it.wikipedia.org/wiki/Cetacea">
Cetacea.
I Cetacei (Cetacea, Brisson 1762) sono un ordine di Mammiferi Placentati, completamente adattatisi alla vita acquatica.
Il nome cetaceo deriva dal greco κῆτος (kētos), che significa balena o mostro marino.
Presentano un corpo fusiforme, simile a quello dei pesci, per assicurare una maggiore idrodinamicità.
Gli arti anteriori sono modificati in pinne dette flipper; gli arti posteriori sono assenti e sono presenti solo alcune ossa vestigiali non collegate al bacino e nascoste dentro il corpo.
La pinna caudale è disposta orizzontalmente e divisa in due lobi.
Sono generalmente privi di peli e sono isolati termicamente da uno spesso strato di grasso.
L'ordine Cetacea comprende 90 specie, quasi tutte marine tranne 5 specie di delfini di acqua dolce.
Le specie sono suddivise in due sottordini: Mysticeti ed Odontoceti.
Esiste un terzo sottordine, Archaeoceti, cui appartengono solo specie estinte.
Tra i misticeti si trovano gli animali comunemente chiamati balene e i più grandi conosciuti al mondo: in particolare la balenottera azzurra è il più grande animale mai esistito sulla Terra, più grande anche dei famosi Dinosauri.
Tra gli odontoceti, invece, si trovano delfini e orche, spesso allevati e addestrati nei delfinari.
La branca della biologia che si occupa dello studio di questi animali è la cetologia.
Evoluzione e Tassonomia.
La teoria tradizionale sull'evoluzione dei Cetacei asseriva che questi animali derivassero dai Mesonychidae, un gruppo di Ungulati carnivori simili a lupi, dotati di zoccoli e affini agli Artiodattili.
Questi animali possedevano denti triangolari simili a quelli dei cetacei fossili e per questo motivo gli scienziati hanno creduto per molto tempo che balene e delfini derivassero da questo animale.
A partire dai primi anni '90, analisi molecolari su una grande quantità di proteine e sequenze di DNA hanno indicato che i cetacei dovessero essere inclusi all'interno dell'ordine degli artiodattili, essendo molto vicini filogeneticamente agli Hippopotamidae.
È stata quindi proposta l'istituzione del clade Cetartiodactyla, che riunisce sia gli Artiodattili sia i Cetacei.
Una ricerca del 2001 conferma i dati molecolari secondo cui i Cetacei non derivino dai Mesonichidi, ma che siano fortemente correlati agli artiodattili..
Il primo antenato dei Cetacei è ritenuto essere il Pakicetus, un artiodattilo primitivo vissuto nell'Eocene, circa 35 milioni di anni fa.
Questo animale aveva mantenuto alcuni aspetti dei Mesonychidae da cui si era evoluto, come la presenza di denti triangolari che gli artiodattili moderni hanno perso.
L'anello di collegamento tra il Pakicetus ed i Cetacei risulta essere la struttura delle ossa dell'orecchio.
Inoltre, i denti del Pakicetus ricordano quelli delle balene fossili.
LAmbulocetus è stato il primo antenato dei Cetacei a condurre una vita anfibia, possendo delle zampe più adatte al nuoto che ai movimenti terrestri.Il primo degli antenati dei Cetacei ad essere completamente acquatico fu invece il Basilosaurus, che visse circa 38 milioni di anni fa.I primi misticeti, i Cetotheriidae, comparvero nel Miocene, mentre i primi Odontoceti, i Kentriodontidae fecero la loro comparsa nell'Oligocene.
I Cetacei viventi sono divisi in due sottordini: Morfologia.
Poiché gli antenati dei cetacei hanno vissuto sulla terraferma l'evoluzione li ha dotati di adattamenti ad una vita completamente acquatica abbastanza notevoli: Descrizione dei caratteri morfologici di un misticeto (in alto) e di un odontoceto (in basso) Forma del corpo e dimensioni.
La forma del corpo dei cetacei ricorda molto da vicino quella dei pesci.
Per convergenza evolutiva, infatti, hanno sviluppato una forma affusolata, idrodinamica, che permette loro di muoversi agevolmente nell'ambiente acquatico riducendo l'attrito con l'acqua.
Il corpo dei misticeti è più tozzo rispetto a quello degli odontoceti, che sono in grado di nuotare a maggiori velocità.
All'ordine dei cetacei appartengono alcuni tra i più grandi animali mai esistiti sulla Terra.
Soprattutto tra i Misticeti, le dimensioni corporee sono ragguardevoli: la balenottera azzurra (Balaenoptera musculus) può raggiungere i 30 metri di lunghezza ed è considerato il più grande animale mai esistito.
Tra gli Odontoceti, è il capodoglio (Physeter macrocephalus) che raggiunge le dimensioni maggiori, arrivando ad una lunghezza di circa 20 metri nei maschi.
Il cetaceo più piccolo in assoluto è invece la vaquita (Phocoena sinus), una focena che può raggiungere la lunghezza di circa 140 cm.
Tra i misticeti, le dimensioni minori sono quelle di Caperea marginata, che può raggiungere circa 6 metri.
La tabella 1 riassume la lunghezza massima e il peso di alcuni cetacei.
Pelle.
Come in tutti i mammiferi, la pelle dei cetacei è formata da epidermide, derma ed ipoderma.
L'epidermide è costituita da un epitelio pavimentoso pluristratificato, è più spessa da 10 a 20 volte di quella dei mammiferi terrestri e il suo strato più esterno viene rinnovato circa 12 volte al giorno.
Il derma è costituito da tessuto connettivo denso ed è privo di follicoli piliferi e ghiandole sebacee.
L'ipoderma forma il pannicolo adiposo (blubber) ed è costituito da tessuto connettivo lasso ricco di adipociti e fibre di collagene.
La sua funzione è quella di evitare la dispersione del calore e di fungere da sostanza di riserva.
La superficie della pelle di diversi odontoceti presenta alcune creste cutanee, spesso visibili anche ad occhio nudo e distribuite lungo tutto il corpo, ad eccezione della testa e della regione ventrale in alcune specie.
Non è ancora chiaro quale sia il loro ruolo: si pensa che possano essere coinvolte nella ricezione di stimoli tattili, o che abbiano funzione idrodinamica, o entrambe le cose.
La pelle della testa e delle pinne pettorali di molte balene e balenottere è colonizzata da una serie di parassiti cutanei, soprattutto Cyamidae, conosciuti col nome di pidocchi delle balene, e balani appartenenti ai generi Coronula, Cryptolepas, Conchoderma, Xenobalanus e Tubicinella.
Mentre i pidocchi possono interferire con i recettori sensoriali delle balene e nutrirsi della pelle delle stesse, i balani sembrano non procurare agli animali nessun danno.
Pinna dorsale.
Pinna caudale di un capodoglio (Physeter macrocephalus) Quasi tutti i cetacei presentano sul dorso una pinna dorsale formata da tessuto connettivo.
La sua funzione è quella di dare stabilità al nuoto dei cetacei, soprattutto durante gli spostamenti laterali veloci, evitando che l'animale possa capovolgersi.
Questa pinna è assente negli animali che vivono nelle regioni polari, come narvali (Monodon monoceros), beluga (Delphinapterus leucas) e balene della Groenlandia (Balaena mysticetus), che non sarebbero in grado di nuotare agevolmente sotto i ghiacci.
La pinna dorsale presenta forme e dimensioni diverse nelle diverse specie di cetacei: può essere falcata, triangolare o arrotondata.
Questa caratteristica è utile per l'identificazione di questi animali.
Inoltre, poiché in molti cetacei la pinna dorsale è ricoperta da graffi, tagli e cicatrici, essa è utilizzata dai ricercatori per la fotoidentificazione, una tecnica che consente di riconoscere i singoli esemplari di una specie mediante le fotografie di particolari anatomici.
Pinna caudale.
La coda dei cetacei è costituita da due lobi di tessuto connettivo, detti flukes, che formano la pinna caudale.
A differenza di quella dei pesci, nei cetacei questa pinna è disposta orizzontalmente e si muove dal basso verso l'alto.
Questa caratteristica permette di riconoscere a prima vista un cetaceo da un pesce.
La sua funzione è quella di agire da mezzo di propulsione tramite il suo movimento verticale.
Anche in questo caso forma e dimensione variano tra le diverse specie e quindi queste caratteristiche possono essere usate per la fotoidentificazione, soprattutto per le specie di grandi dimensioni.
Pinne pettorali.
Pinna pettorale di una megattera (Megaptera novaeangliae) Nei cetacei, gli arti anteriori si sono modificati per formare delle pinne pettorali, che vengono chiamate flipper.
Diversamente dalle pinne dorsali e caudali, le pettorali sono sostenute da ossa omologhe a quelle dei mammiferi terrestri.
La funzione di queste pinne è quella di assicurare stabilità al nuoto e permettere gli spostamenti laterali.
Anche queste pinne variano in forma e dimensione, e l'abilità nel nuoto delle varie specie dipende da questa caratteristica.
Le specie che presentano pinne di piccole dimensioni in rapporto alla superficie corporea, come le balenottere azzurre, sono specializzate a nuotare lentamente e in mare aperto, mentre le specie con pinne di maggiori dimensioni sono in grado di nuotare più velocemente e di manovrare più agevolmente.
Le pinne di maggiori dimensioni sono possedute dalla Megaptera novaeangliae, in cui raggiungono una lunghezza pari a circa un terzo dell'intera lunghezza dell'animale.
Le grandi dimensioni di queste pinne aiutano l'animale a compiere delle manovre acrobatiche per la cattura delle prede.
"Arto posteriore" di un tursiope (Tursiops truncatus) catturato in Giappone nel 2006 Arti posteriori.
Tutti i cetacei sono privi degli arti posteriori, di cui rimangono solo delle piccole ossa vestigiali all'interno del corpo e che non sono collegate alla colonna vertebrale.
Nel 2006 dei pescatori giapponesi hanno catturato un tursiope (Tursiops truncatus) che presentava un paio di pinne poste nella regione caudale.
I ricercatori pensano che queste costituiscano una ulteriore prova al fatto che i cetacei si siano evoluti da progenitori terrestri e che l'evoluzione abbia fatto scomparire gli arti posteriori.
In questo tursiope, una mutazione ha fatto riemergere un carattere perso milioni di anni fa.
Rostro.
La mandibola e la mascella sono allungate a formare una struttura simile ad un becco, chiamata rostro.
Questo è maggiormente evidente nei delfinidi, mentre nei misticeti è praticamente invisibile.
Negli odontoceti, soprattutto negli zifidi, il rostro è costituito da ossa piuttosto compatte.
Si pensa che questa caratteristica serva ad aumentare la forza del rostro e ad evitare fratture durante i combattimenti dei maschi per le femmine.
Secondo altri ricercatori, invece, nonostante l'alta mineralizzazione delle ossa, il rostro è una struttura piuttosto fragile che svolge un ruolo nel recepimento delle onde sonore e che quindi è importante nell'ecolocalizzazione.
Nei misticeti il rostro ha una forma arcuata per permettere l'alloggiamento dei fanoni, che si attaccano all'osso mascellare.
L'inarcamento maggiore si ha nei balenidi, in cui i fanoni sono eccezionalmente lunghi.
Sistema nervoso.
I Cetacei possiedono un cervello molto sviluppato, le cui dimensioni sono paragonabili a quelle dei Primati antropomorfi, uomo compreso.
La corteccia cerebrale del cervello dei Cetacei presenta un alto numero di circonvoluzioni, e questo è vero soprattutto per gli Odontoceti, che possiedono un numero di circonvoluzioni maggiore di quello del cervello umano, sebbene lo spessore della corteccia sia minore.
Vi è un acceso dibattito su quanto "intelligenti" siano i Cetacei in generale e i delfini in particolare.
Secondo alcuni, infatti, questi animali sarebbero potenzialmente in grado di comunicare mediante un linguaggio, mentre secondo altri le dimensioni del cervello potrebbero essere dovute alla presenza di un'area acustica primaria molto ben sviluppata.
Ciononostante, sono indubbie le grandi capacità cognitive di questi animali.
Per esempio, i tursiopi sono gli unici animali, insieme all'uomo e ad alle grandi scimmie antropomorfe, ad essere in grado di riconoscersi se posti di fronte ad uno specchio e dimostrano di possedere delle abilità matematiche.
Il midollo spinale ha una forma cilindrica e la sua lunghezza dipende principalmente dalle dimensioni corporee.
Il rapporto tra la lunghezza del corpo e quella del midollo è pressoché uguale a quello dell'uomo.
Nella regione cervicale, in corrispondenza con le pinne pettorali, si assiste ad un ispessimento del midollo, mentre nella regione lombare l'ispessimento è meno evidente a causa della mancanza degli arti posteriori.
Sono presenti da 40 a 44 nervi spinali, in cui le radici posteriori sono meno sviluppate delle anteriori.
Questo è dovuto al fatto che la muscolatura ventrale dei Cetacei è maggiormente sviluppata di quella dorsale e alla poca presenza di recettori sensoriali periferici.
Organi di senso.
Gli occhi dei Cetacei hanno una forma appiattita e il cristallino è di forma sferica.
La pupilla dell'occhio di questi animali permette loro di vedere sia sott'acqua sia in aria, nonostante la diversa densità esistente tra i due ambienti.Gli occhi sono posti lateralmente alla testa, e mentre per alcuni Cetacei la visione è binoculare, nei delfinidi ogni occhio si muove indipendentemente dall'altro, sebbene nei tursiopi sia stata dimostrata la presenza di alcune zone di sovrapposizione.Dietro la retina è presente una zona altamente vascolarizzata, il tapetum lucidum, che ha il compito di aumentare la quantità di luce che raggiunge la retina stessa.Quest'ultima possiede sia coni sia bastoncelli e questo fa pensare che i Cetacei siano in grado di distinguere i colori.
Tuttavia la questione se i Cetacei siano in grado di farlo è ancora molto controversa.
I coni costituiscono solo l'1% dei fotorecettori presenti nell'occhio e mancano quelli sensibili alle basse lunghezze d'onda e quindi si pensa che la distinzione dei colori sia possibile solo in condizioni di buona illuminazione.. Alcuni autori sostengono che la presenza dei due tipi di fotorecettori aiuti gli animali a meglio identificare gli oggetti.
Sebbene le ghiandole lacrimali siano assenti, molti Cetacei possiedono delle ghiandole nella congiuntiva che secernono un liquido in grado di proteggere la cornea dal sale presente nell'acqua marina.
Il senso dell'olfatto è fortemente ridotto nei Misticeti e completamente assente negli Odontoceti.
Nei primi sono presenti i nervi olfattivi, ma nel lobo frontale del telencefalo manca il bulbo olfattivo, che è presente solo nello stadio fetale.
Negli Odontoceti, invece, sono assenti sia i nervi, sia il bulbo.
I cetacei possiedono sulla lingua le papille gustative, sebbene il loro numero sia ridotto rispetto a quello dei mammiferi terrestri.
I Cetacei sono in grado di riconoscere il sapore di diverse sostanze.
I tursiopi presentano una sensibilità per il gusto aspro circa 7 volte superiore a quella dell'uomo, mentre la sensibilità per il dolce e il salato è superiore di circa 10 volte.
La grande sensibilità per il salato potrebbe aiutare gli animali nell'orientamento, grazie alle variazioni di salinità presenti nelle acqua marine.
Il senso del tatto è dovuto alla presenza su tutta la superficie corporea dei meccanocettori.
Questi sono maggiormante presenti sulla testa e in prossimità delle pinne pettorali e degli organi genitali.
Oltre ai meccanocettori, molti Misticeti presentano sulle mascelle e sulle mandibole delle sottilissime vibrisse, che hanno anch'esse il compito di ricevere gli stimoli tattili.
Negli Odontoceti di queste strutture rimangono solo dei follicoli vestigiali.
Solo nelle sotalie (Sotalia fluviatilis) le vibrisse sono ben sviluppate, ma in questi animali sono dei recettori in grado di percepire la direzione della corrente dell'acqua.
Nei Cetacei, l'udito è il senso più sviluppato.
Questi animali sono in grado di capire sott'acqua da quale direzione provenga il suono, una capacità assente nei mammiferi terrestri.
Questo è reso possibile dal fatto che le ossa dell'orecchio interno di questi animali sono ben separate dal resto del cranio, che potrebbe interferire con la ricezione degli stimoli acustici.
Questa separazione è tuttavia più evidente negli Odontoceti che nei Misticeti.Per garantire una maggiore idrodinamicità e poiché i suoni si propagano più velocemente in acqua che in aria, i Cetacei sono privi dei padiglioni auricolari, mentre l'orecchio medio e quello interno sono simili nella struttura a quelli degli altri mammiferi.
Negli Odontoceti le onde sonore vengono recepite da una sostanza oleosa presente nella mandibola e da questa vengono poi trasferite fino all'orecchio medio, dove raggiungono il timpano.
Nei Misticeti non è stata dimostrata la trasmissione del suono attraverso la mandibola ed è probabile che questo venga recepito direttamente attraverso il condotto uditivo.
Apparato respiratorio.
Soffio di balenottera azzurra (Balaenoptera musculus) I Cetacei, come tutti i Mammiferi, respirano l'aria per mezzo di polmoni.
Per questo motivo, essi hanno la necessità di raggiungere periodicamente la superficie del mare per effettuare gli scambi respiratori tra CO2 e O2.
Le narici si sono spostate sulla sommità del capo e costituiscono gli sfiatatoi.
Questa soluzione permette ai cetacei di rimanere quasi completamente immersi durante la respirazione.
Mentre nei misticeti lo sfiatatoio è costituito da due orifizi, negli odontoceti ne è presente soltanto uno.
L'apertura dello sfiatatoio avviene per azione di muscoli volontari e quindi, diversamente dagli altri mammiferi, i cetacei devono decidere quando respirare.
L'aria espirata, riscaldata dai polmoni, una volta entrata in contatto con l'esterno si condensa e forma un getto, chiamato soffio o spruzzo e visibile anche da grandi distanze.
Poiché forma, direzione e altezza del soffio variano da specie a specie, i cetacei possono essere identificati a distanza utilizzando questa caratteristica.
La trachea è costituita da una serie di anelli cartilaginei uniti gli uni agli altri.
Nei Misticeti gli anelli sono aperti e collassabili, diversamente da quanto avviene negli Odontoceti, in cui invece gli anelli sono chiusi.
I polmoni hanno una forma a sacco, non sono lobati e, diversamente da quello che si potrebbe pensare, non sono più grandi di quelli degli altri mammiferi.
Il polmone destro è generalmente più grande e lungo del sinistro, per potere accogliere il cuore all'interno della gabbia toracica.
Il volume polmonare è più basso di quello dei mammiferi terrestri, per evitare il rischio di formazione di emboli gassosi durante le risalite dalle immersioni profonde.
Alle alte profondità, infatti, la pressione spinge gli organi interni sul diaframma, che fa sì che i polmoni, avendo un basso volume, si svuotino quasi completamente.Gli alveoli sono altamente vascolarizzati e permettono di assorbire quasi tutto l'ossigeno presente nell'aria inspirata.
T. truncatus riesce ad assorbire circa il 90% dell'ossigeno presente nei polmoni, mentre l'uomo ne assorbe solo il 20%.I polmoni dei cetacei hanno la capacità di collassare quasi completamente con l'aumentare della profondità e nella maggior parte di essi il collasso completo avviene ad una profondità di circa 100 metri.
Questa caratteristica permette ai cetacei di evitare pericolosi accumuli di azoto all'interno del sangue, che potrebbe portare all'insorgenza della malattia da decompressione o alla narcosi da azoto, malattie ben note ai subacquei.
Con l'aumentare della pressione, aumenta anche la solubilità dell'azoto presente nell'aria inspirata; durante la risalita, con la diminuzione della pressione, l'azoto torna alla forma gassosa e potrebbe formare delle pericolose bolle all'interno del sangue.
Il collasso dei polmoni evita questo problema spingendo l'aria nelle vie aeree superiori (bronchi e trachea), dove non viene in contatto con il sangue.
I Cetacei sono in grado di rimanere sott'acqua senza respirare per periodi di tempo molto più lunghi di tutti gli altri mammiferi.
Alcune specie, come i capodogli (Physeter macrocephalus), possono rimanere sott'acqua fino a poco più di due ore con una sola inspirazione d'aria.
Nella tabella 2 sono messi a confronto diversi tempi d'immersione e le profondità massime raggiunte da alcuni cetacei.
Apparato circolatorio.
L'apparato circolatorio dei cetacei non differisce molto da quello dei mammiferi terrestri.
Il sangue non ossigenato viene pompato dal cuore verso la circolazione polmonare per mezzo dell'arteria polmonare che arriva ai polmoni.
Qui il sangue si ossigena e, per mezzo della vena polmonare, torna al cuore da dove viene immesso nella circolazione sistemica, per poi ritornare al cuore mediante la vena cava.
Nei mammiferi terrestri il sangue raggiunge il cervello attraverso le carotidi, mentre nei Cetacei è l'arteria spinale a raggiungere la testa e irrorare il cervello.
Come in tutti i mammiferi, il cuore dei Cetacei presenta 4 cavità, due atri e due ventricoli.Durante l'immersione, il cuore va incontro a bradicardia, cioè ad una riduzione della frequenza cardiaca.
Spesso la bradicardia inizia poco prima che l'animale si immerga, e poco prima che inizi la risalita verso la superficie, la frequenza aumenta (tachicardia).
In T. truncatus la frequenza cardiaca in superficie è di circa 110 bpm e scende a circa 37 bpm durante un'immersione di circa 4 min; nell'orca (Orcinus orca), la frequenza in superficie è di circa 60 bpm e scenda a 30 bpm dopo più di 15 s di immersione.
La bradicardia è accompagnata dalla riduzione del flusso sanguigno verso l'intestino, i muscoli e la pelle.
Questo per permettere alla pressione arteriosa di rimanere pressoché costante e far sì che gli organi vitali, quali cervello, reni, fegato e cuore, vengono ben irrorati.
Il sangue dei Cetacei ha un'alta concentrazione di emoglobina per assicurare un'efficiente trasporto dell'ossigeno durante le immersioni.
I mammiferi terrestri presentano valori di emoglobina del sangue che vanno dagli 11 ai 14 g/hl, mentre i Cetacei capaci di compiere immersioni profonde presentano valori compresi tra i 21 e i 25 g/hl.
Apparato scheletrico.
Poiché non sono deputate a sostenere il peso del corpo, le ossa dei Cetacei sono relativamente leggere e spugnose.
In esse è presente un'alta concentrazione di grassi, che aiuta gli animali nel galleggiamento.
La colonna vertebrale è costituita da 4 regioni, cervicale, toracica, lombare e caudale.
Poiché è assente il cinto pelvico, non è presente la regione sacrale.
Le vertebre del collo, sempre in numero di 7, sono fuse nella maggior parte dei cetacei, questo fornisce stabilità durante il nuoto a scapito della flessibilità.
In Tursiops truncatus sono fuse solo le prime due vertebre, mentre in Ziphius cavirostris sono fuse le prime 4.
Le vertebre toraciche variano in numero tra le diverse specie e anche tra gli individui della stessa specie; le vertebre della regione lombare sono molto più numerose di quelle dei mammiferi terrestri.
Il focenoide (Phocoenoides dalli) presenta 29-30 vertebre lombari ed è il cetaceo che ne possiede di più, mentre il Kogia sima, con solo 2 vertebre, è la specie che ne possiede di meno; anche il numero delle vertebre delle regione caudale varia da specie a specie: la caperea (Caperea marginata) ne possiede 13, mentre lo zifio (Ziphius cavirostris) ne possiede 49.
Il numero totale delle vertebre varia da 41 a 98.
La regione toracico-lombare è piuttosto rigida per la presenza di tessuto connettivo subdermico, mentre la colonna vertebrale diventa più flessibile in corrispondenza della testa e della coda, consentendo i movimenti dorso-ventrali responsabili del nuoto.
La gabbia toracica è costituita da un numero variabile di coste ed è molto flessibile, per permettere ai polmoni di collassare durante le immersioni profonde ed evitare l'accumulo di azoto nel sangue.
Il cranio è telescopico ed asimmetrico: le ossa mascellari e mandibolari sono allungate anteriormente a formare il rostro e negli odontoceti si allargano posteriormente per accogliere il melone, una massa di tessuto adiposo che si pensa svolga un ruolo nell'ecolocalizzazione; sempre negli Odontoceti, le ossa della parte destra del cranio sono più larghe di quelle della parte sinistra.
Questo è dovuto al fatto che la parte destra si è specializzata nella produzione del suono, mentre la sinistra nella respirazione.
Essendo derivato da quello dei mammiferi terrestri, l'arto anteriore dei cetacei è costituito dalle stesse ossa: omero, radio e ulna.
Queste ossa, però, sono più corte e più piatte di quelle dei mammiferi terrestri e inoltre ulna e radio sono più lunghe dell'omero.
Tutti i cetacei presentano un certo grado di iperfalangia che riguarda principalmente le dita centrali.
Il maggior numero di falangi sono possedute dai globicefali (Globicephala sp.
): da 3 a 4 nel primo dito, da 9 a 14 nel secondo e da 9 a 11 nel terzo.
Apparato digerente.
Il tratto digestivo dei cetacei è straordinariamente lungo e questa lunghezza può essere dovuta alla grande taglia di questi animali o al fatto che li aiuti nel mantenimento del bilancio idrico.
Non vi è correlazione tra la lunghezza del sistema digerente e i tipi di prede da digerire.
L'esofago è una struttura tubulare, lunga e dalle pareti spesse, in cui sono presenti delle cellule mucipare che secernono un liquido lubrificante, il muco, per agevolare il passaggio del cibo.
Lo stomaco è diviso in più camere, come nei ruminanti.
Mentre questi ne hanno 4, nei cetacei ne sono presenti 3: Lo stomaco anteriore, che non presenta ghiandole, è dotato di una robusta muscolatura e contiene al suo interno ossa e piccole pietre per sminuzzare il cibo.
Sono presenti anche dei batteri anaerobi che aiutano l'animale nella digestione del cibo mediante la fermentazione batterica, così come avviene nel rumine.
Lo stomaco medio presenta delle ghiandole gastriche che secernono pepsina, lipasi e acido cloridrico.
La digestione gastrica prosegue poi nello stomaco posteriore, le cui pareti sono ricche di cellule mucipare.
Attraverso il piloro il cibo digerito passa nel duodeno, la prima parte dell'intestino, dove avviene l'assorbimento delle sostanze nutritive.
I Cetacei sono privi di appendice, e la sua funzione di filtro potrebbe essere svolta da un complesso di organi linfatici noti come tonsille anali.
Non è ancora chiaro se queste tonsille siano presenti in tutti i cetacei, ciò che è certo è che sono molto sviluppate nei tursiopi (T. truncatus).
Il fegato può essere bilobato o trilobato ed è assente la cistifellea.
Il pancreas ha forma allungata, è collegato all'intestino per mezzo del dotto pancreatico ed è generalmente più grande nelle femmine.
Denti e fanoni.
Disegno della bocca di una balena.
Notare i Fanoni che si estendono dalla mascella alla mandibola La principale caratteristica che distingue gli Odontoceti dai Misticeti è la presenza dei denti nei primi e dei fanoni nei secondi.
Forma, numero e dimensione dei denti degli odontoceti variano da specie a specie, ma tutti sono caratterizzati dall'essere omodonti e monofiodonti.
Il numero dei denti può variare anche all'interno della stessa specie: nei capodogli (Physeter macrocephalus), nei delfini comuni (Delphinus delphis) e nei globicefali (Globicephala sp.
) il numero di denti varia da 6 a 18.
Alcuni odontoceti, come i capodogli, presentano i denti solo nella mandibola, mentre alcuni zifidi (Ziphiidae presentano un solo dente in ogni emimandibola.
Anche la forma dei denti varia tra le diverse famiglie.
I delfinidi (Delphinidae), per esempio, presentano dei denti conici ed arcuati, mentre nei focenidi (Phocoenidae) i denti sono appiattiti.I maschi dei narvali (Monodon monoceros) sono ben noti per il possedere una zanna avvolta a spirale, ad avvolgimento sinistrorso, che probabilmente ha dato origine al mito dell'unicorno.
La sua funzione non è ben nota, si pensa che i maschi la utilizzino per i combattimenti intraspecifici per le femmine.
I fanoni sono delle strutture filamentose cheratiniche che si estendono dalla mascella dei Misticeti.
Si accrescono dalla loro parte basale e sono continuamente erosi dall'azione della lingua e per l'abrasione dovuta alle prede.
Vengono usati da balene e balenottere come un filtro che intrappola piccoli pesci, organismi planctonici e krill.
La lunghezza dei fanoni varia tra le varie specie.
I più lunghi sono posseduti dalle balene franche (Balaenidae), in cui possono raggiungere la lunghezza di 3 m, mentre i più corti sono quelli delle balena grigia (Eschrichtius robustus), in cui non superano i 50 cm.
Apparato genitale e riproduzione.
L'apparato genitale dei Cetacei non si discosta di molto dalla tipica struttura di quello dei mammiferi terrestri, ma sono presenti degli adattamenti che riguardano soprattutto i genitali esterni e le ghiandole mammarie, nascosti all'interno di tasche genitali per favorire l'idrodinamicità.
Nelle femmine, le ovaie si trovano all'interno della cavità addominale.
Nei Misticeti sono ovali, allungate e convolute, mentre negli Odontoceti sono sferiche e lisce.Nei Misticeti è possibile stabilire il numero di ovulazioni avvenute nel passato osservando e contando i corpora albicans, delle cicatrici che restano nell'ovaia dopo la degenerazione del corpo luteo, se l'ovulo non viene fecondato.
Nei mammiferi terrestri queste cicatrici non sono persistenti, mentre nei Misticeti restano a vita.Negli Odontoceti solitamente l'ovaia sinistra è più sviluppata e funzionale della destra, mentre questo non avviene nei Misticeti, in cui entrambe le ovaie sono pienamente funzionanti.
La vagina è lunga ed nascosta all'interno di una tasca genitale, che comprende anche l'orifizio anale.
Anche le ghiandole mammarie, lunghe ed appiattite, sono nascoste all'interno di tasche, dette fessure mammarie e poste ai lati della vagina.
Diversamente dai mammiferi terrestri, i testicoli dei maschi non sono esterni, ma sono situati all'interno della cavità addominale, vicino ai reni.
Sono di forma cilindrica e, osservati in sezione trasversale, sono ovali o circolari.
Il peso di questi organi in rapporto al peso corporeo è tra i più alti di tutto il regno animale.
I due testicoli delle balene franche insieme possono raggiungere il peso di 900 kg, corrispondenti a circa il 10% della massa corporea dell'animale.Anche il pene, quando non è eretto, è completamente nascosto all'interno della tasca genitale.
L'erezione è dovuta alla muscolatura e non alla vasodilatazione dei vasi sanguigni dei corpi cavernosi come in tutti gli altri mammiferi.Il pene dei misticeti più grandi può raggiungere la lunghezza di circa 3 m e il diametro di 30 cm.
Generalmente la copulazione avviene pancia a pancia ed è molto rapida.
Negli Odontoceti la gestazione dura da 7 a 17 mesi, e vi è una correlazione tra la grandezza del corpo dell'animale e la durata della gravidanza, il tasso di accrescimento del feto e il peso alla nascita del cucciolo.
Animali più grandi, come le orche o i globicefali, hanno tempi di gestazione maggiori.
In molti Misticeti, nonostante le grandi dimensioni corporee, i tempi di gestazione sono inferiori rispetto a quelli degli Odontoceti.
La gravidanza infatti dura dai 10 ai 13 mesi.
Questo è dovuto al fatto che i misticeti compiono delle lunghe migrazioni annuali dalle aree in cui si nutrono a quelle in cui si riproducono e devono quindi partorire entro un anno.
Termoregolazione.
Come tutti i mammiferi, i cetacei sono animali omeotermi e quindi hanno la necessità di mantenere costante la temperatura corporea.
L'acqua ha una capacità termica elevata, che si traduce in un tasso di trasferimento del calore superiore di circa 24 volte rispetto a quello dell'aria, e quindi, complice anche la mancanza dei peli, questi animali hanno dovuto sviluppare dei meccanismi efficaci per assicurare la termoregolazione.
Un importante ruolo viene svolto dallo spesso strato di grasso e tessuto connettivo presente sotto la pelle, a livello dell'ipoderma.
Questo pannicolo adiposo funziona come un isolante termico, che evita la dispersione del calore in modo molto efficiente.
In alcuni odontoceti, come Delphinidae e Phocoenidae, questo strato di grasso presenta delle variazioni stagionali nello spessore.
Durante le stagioni calde, quando aumenta la temperatura dell'acqua, il pannicolo diminuisce di volume, per aumentare poi nelle stagioni fredde.La quantità e il tipo di lipidi presenti all'interno del pannicolo influenzano la capacità isolante dello stesso.
Il pannicolo della focena comune (Phocoena phocoena) è costituito per circa l'80% da grassi, mentre nella stenella maculata atlantica (Stenella frontalis) sono presenti solo il 55% di grassi.
Questa differenza porta al risultato che il pannicolo adiposo della focena ha una capacità isolante 4 volte superiore rispetto a quello della stenella.
Nella pinna dorsale e nei lobi della pinna caudale è presente una fitta rete superficiale di capillari sanguigni chiamata rete mirabile, che permette di effettuare lo scambio del calore in controcorrente.
Questo sistema è utilizzato per raffreddare il corpo dell'animale quando viene prodotto eccessivo calore e il funzionamento è simile a quello di un radiatore.
Il sangue che proviene dalle parti più interne del corpo, viene fatto affluire all'interno della rete mirabile dove viene raffreddato dalla temperatura esterna dell'acqua.
Osmoregolazione.
Vivendo in un ambiente iperosmotico, cioè con una concentrazione di ioni superiore a quella dei fluidi corporei, i cetacei (tranne i delfini di fiume) devono evitare la disidratazione dovuta a fenomeni di osmosi.
I principali organi deputati al mantenimento del bilancio idrico sono i reni.
Nei Cetacei questi organi sono costituiti da un grande numero di piccoli lobi, chiamati renicoli e sono simili ai reni di orsi e otarie.
Un singolo renicolo è costituito da una regione midollare ed una corticale.
Sebbene l'anatomia del rene dei cetacei possa consentirgli di produrre un'urina molto concentrata, è stato dimostrato che questo non avviene.
L'urina prodotta da questi animali è solo leggermente più concentrata di quella prodotta dalla maggior parte dei mammiferi terrestri.
È stato ipotizzato che la disidratazione stimoli l'aumento della produzione metabolica dell'acqua per mezzo dell'ossidazione dei grassi e che l'acqua in eccesso venga poi espulsa dai reni, diluendo l'urina.
Alcuni delfinidi, come i delfini comuni (Delphinus delphis) e i tursiopi sono in grado di bere l'acqua del mare, ma questa è solo un'eccezione.
Generalmente, infatti, i cetacei non bevono, ma assorbono l'acqua presente nei cibi o la ricavano attraverso le vie metaboliche di degradazione di carboidrati, proteine e lipidi.
Durata della vita.
La maggior parte dei cetacei può vivere per circa 20-30 anni, ma alcuni superano abbondantemente questa età.
Una Balaenoptera physalus ha raggiunto i 116 anni, mentre uno studio del 1999 ha rivelato come diversi esemplari di Balaena mysticetus raggiungano e superino i 100 anni.
Distribuzione ed habitat.
I cetacei sono diffusi in tutti i mari e oceani del mondo e alcune specie abitano laghi e fiumi in Nordamerica, Sudamerica e Asia.
Alcune specie, come per esempio le orche (Orcinus orca) sono cosmopolite, altre sono diffuse in ampie aree geografiche ma non sono presenti in tutte le acque del mondo ed altre ancora vivono in aree più ristrette.
È questo il caso, per esempio, della Phocoena sinus, endemica della parte settentrionale del Golfo di California.
Alcuni cetacei vivono vicino alle coste, in quella che viene definita provincia neritica, altri vivono in mare aperto, nella provincia oceanica e alcune specie, come Tursiops truncatus, presentano popolazioni diverse che vivono o in una o nell'altra provincia.
Inoltre alcuni cetacei vivono in prossimità di estuari di fiumi e altri nuotano nelle acque dolci.
Migrazioni.
Molti misticeti compiono delle migrazioni da zone in cui si cibano (feeding zone) a quelle in cui si riproducono (breeding zone).
È questo il caso delle megattere (Megaptera novaeangliae), che in estate nuotano e si nutrono nei mari delle regioni polari, abbondanti di krill, per poi migrare verso l'equatore in inverno, dove avviene l'accoppiamento e il parto delle femmine gravide.
Secondo Corkeron e Connor, i misticeti migrano, oltre che per la ricerca del cibo e per partorire in acqua calme, anche per proteggere i cuccioli dagli attacchi delle orche.
Questi predatori, infatti, sono più abbondanti alle alte latitudini e non seguono le balene nelle loro migrazioni poiché si allontanerebbero troppo dalle zone in cui si trovano le loro prede principali, i pinnipedi.
Tra gli odontoceti, gli esemplari appartenenti alle specie più piccole, come la Stenella coeruleoalba, compiono delle piccole migrazioni, spostandosi dalla costa al mare aperto alla ricerca del cibo, mentre le specie più grandi, come i capodogli (Physeter macrocephalus), sono in grado di effettuare spostamenti di maggiore portata.
Non si conoscono ancora bene i meccanismi attraverso cui i cetacei riescano a trovare le rotte migratorie.
Si pensa che possano basarsi sul campo geomagnetico, sulla posizione del sole, sulle correnti marine o sulla localizzazione della provenienza di suoni a bassissima frequenza.
Alimentazione.
Tutti i Cetacei sono organismi predatori e si trovano al vertice della catena alimentare.
Sono pochi i nemici naturali di questi animali, e il più pericoloso è sicuramente l'uomo.
I misticeti si nutrono generalmente di piccoli organismi planctonici e di piccoli pesci, mentre gli odontoceti predano organismi di dimensioni maggiori, come cefalopodi, soprattutto calamari (Teuthida), e pesci.
Le orche, uniche tra i Cetacei, si cibano anche di mammiferi marini, quali otarie (Otariidae) e focene (Phocoenidae).
Da ciò deriva il nome comune inglese di questi animali, Killer Whale, balena assassina.
Strategie alimentari dei Misticeti.
Un gruppo di megattere (Megaptera novaeangliae) si nutre dopo aver confuso le prede mediante la formazione di una rete di bolle Nei Misticeti sono presenti tre diversi tipi di strategie alimentari.
I Balenidi e i Neobalenidi (Neobalaenidae) si nutrono nuotando lentamente nelle acque superficiali tenendo la bocca aperta.
In questo modo viene filtrata una grande quantità di acqua e ingenti quantità di piccoli copepodi rimangono intrappolati nei lunghi fanoni di questi animali.Le balenottere (Balaenopteridae) presentano una grande apertura buccale e un gran numero di pieghe, chiamate solchi golari, nella regione ventrale della bocca e della gola.
I solchi hanno la funzione di aumentare il volume di acqua che può essere contenuto all'interno della bocca.
La bocca della balenottera azzurra può contenere circa 70 t di acqua, pari a circa il 70% del peso corporeo dell'animale.
I movimenti della lingua creano una pressione negativa che risucchia l'acqua e le prede in essa contenute all'interno della bocca.
Successivamente questa si richiude e la lingua spinge l'acqua e le prede, principalmente krill, verso i fanoni.
L'acqua viene espulsa all'esterno, mentre le prede rimangono intrappolate e poi ingerite.
Le megattere (Megaptera novaeangliae) spesso formano delle associazioni per cacciare e utilizzano un sistema di caccia molto particolare.
Quando questi animali si nutrono di piccoli pesci di branco come le aringhe (Clupea harengus), un membro del gruppo forma una serie di bolle prodotte dall'aria espirata dallo sfiatatoio.
Le altre balene nuotano al di sotto del branco dei pesci e li spingono verso le bolle, che formano una sorta di rete.
Sembra che questa rete confonda le prede, che si compattano a formare una struttura sferica che le rende più facilmente catturabili.
A questo punto le balene attaccano i pesci dal basso, ingoiandone grandi quantità.
Per facilitare l'esecuzione di queste manovre e coordinarsi l'una con l'altra, le megattere comunicano tra loro emettendo una serie di richiami acustici.Le balene grige (Eschrichtius robustus) si nutrono di piccoli crostacei che vivono all'interno dei sedimenti del fondale.
Queste balene nuotano con il dorso rivolto verso il basso e usano la lingua per "dragare" il fondo, ingerendo acqua e sedimenti.
Questi vengono poi spinti dalla lingua verso i fanoni ed espulsi, mentre le prede restano intrappolate e quindi vengono ingerite.
Strategie alimentari degli Odontoceti ed ecolocalizzazione.
Gli Odontoceti si nutrono prede più grandi rispetto a quelle dei Misticeti e tutti utilizzano il sistema dell'ecolocalizzazione per individuarle.
Questi animali producono una serie di suoni ad alta frequenza, detti click, che vengono diretti nella direzione in cui punta la testa.
Quando i click raggiungono una preda, rimbalzano e tornano indietro.
L'eco di ritorno viene recepita dalla mandibola, che trasmette le vibrazioni all'orecchio per mezzo di una sostanza oleosa.
I click sono generati da tre sacche aeree poste nella testa dell'animale e vengono amplificati dal melone.
I suoni vengono usati da questi animali anche per stordire le prede, soprattutto pesci clupeidi (Clupeidae) come le aringhe (Clupea harengus).
Questi pesci hanno evoluto la capacità di percepire gli ultrasuoni e quindi sono in grado di sfuggire alla cattura riuscendo ad identificare i suoni dell'ecolocalizzazione.
Per evitare che ciò accada alcuni Odontoceti producono dei suoni (bang) che possono raggiungere i 256 dB e che disorientano e stordiscono i pesci.
I bang vengono prodotti con lo stesso meccanismo dell'ecolocalizzazione, ma alcune specie li producono anche mediante la chiusura rapida delle mascelle.
Mentre i Misticeti si nutrono prevalentemente in acque superficiali, molti Odontoceti si spingono più in profondità.
I capodogli e gli zifidi si immergono a profondità molto elevate per cacciare e nutrirsi di calamari e i primi sono noti per essere predatori dei calamari giganti (Architeuthis sp.
).Le orche sono in grado di cacciare animali più grandi di loro, adottando delle tattiche che consistono nel circondare la preda e nella divisione dei compiti tra i vari membri del pod durante l'attacco.
Le orche che vivono in Patagonia utilizzano un metodo di caccia, detto spiaggiamento volontario che consiste nel cacciare le otarie direttamente sulla spiaggia, avendo sviluppato una tecnica efficace per poter poi ritornare in mare.
Questa tecnica non è innata, ma viene insegnata dalle madri ai cuccioli.
Alcuni tursiopi che vivono nella Shark Bay, in Australia, utilizzano una tecnica di caccia simile per la cattura dei pesci di cui si nutrono.
I tursiopi circondano i pesci e li spingono verso la costa fino a farli spiaggiare, in modo che siano più facilmente catturabili..
Formazione di gruppi.
Scuola di tursiopi indo-pacifici (Tursiops aduncus) nel Mar Rosso Molti Cetacei si associano e formano dei branchi costituiti da un numero variabile di esemplari.
Le associazioni si possono formare a scopo difensivo, per attuare tecniche di caccia più efficaci, ma soprattutto per motivi riproduttivi.
I Misticeti generalmente non formano gruppi numerosi, e spesso il massimo livello di organizzazione sociale è costituito dall'associazione temporanea di una femmina con il proprio cucciolo.
Un'eccezione è costituita dalle megattere, che possono formare delle associazioni per cacciare mediante la tecnica del bubble feeding, già descritta precedentemente.
Più complessi e articolati sono i comportamenti sociali degli Odontoceti.
Molti di questi animali formano delle associazioni a lungo termine, più o meno complesse, chiamate scuole (school) o pod nel caso delle orche.
Le scuole possono essere costituite anche da migliaia di individui e in alcuni casi possono essere formate da associazioni tra specie diverse.
Le stenelle striate (Stenella coeruleoalba), per esempio, possono formare delle associazioni interspecifiche con altri Odontoceti quali delfini comuni (Delphinus delphis) e grampi (Grampus griseus).
Le strutture sociali degli Odontoceti sono generalmente dominate da associazioni tra esemplari di sesso femminile, cui poi si uniscono i maschi al momento della riproduzione.
Non sono infrequenti i combattimenti tra i maschi per la conquista delle femmine, come è testimoniato dalla presenza di cicatrici lasciate sulla pelle dai denti dei conspecifici.
Spesso, come avviene nei tursiopi della Shark Bay in Australia, i maschi possono formare delle piccole coalizioni, dette alleanze, che combattono con altre alleanze, possono "rubare" le femmine di una scuola e costringerle all'accoppiamento forzato.Le stenelle dal lungo rostro (Stenella longirostris) si associano in scuole formate da circa 100 esemplari.
All'interno della scuola si formano delle sotto-associazioni di circa 12 esemplari, che nuotano in modo sincronizzato in una formazione a forma di V, simile a quella che si osserva nelle oche in volo.I pod delle orche sono associazioni matriarcali guidate dalla femmina matura più anziana e costituite da almeno un maschio, dai cuccioli e da altre femmine.
I maschi che nascono in un pod rimangono all'interno di esso, ma non si accoppiano con i loro consanguinei.
L'accoppiamento avviene con esemplari appartenenti a pod diversi.
I membri del pod comunicano tra di loro per mezzo di un dialetto che varia da associazione ad associazione e che viene insegnato alle nuove generazioni.Associazioni simili ai pod sono formate dai capodogli.
In queste associazioni, chiamate unità, i maschi non rimangono con le femmine e i cuccioli, ma all'età di circa 5 anni intraprendono un lungo viaggio verso le latitudini maggiori per accrescersi.
Successivamente si spostano da un'unità all'altra per accoppiarsi con più femmine diverse.
Catture.
Una grande attrazione dei parchi e dei giardini zoologici acquatici è rappresentata dalla cattura di piccoli cetacei, principalmente delfini.
Per la loro straordinaria capacità di apprendere, essi sono anche usati dai militari della marina durante operazioni di guerra.
</doc> 
<doc id="896" url="http://it.wikipedia.org/wiki/Correlazione">
Correlazione.
Per correlazione si intende una relazione tra due variabili casuali tale che a ciascun valore della prima variabile corrisponda con una certa regolarità un valore della seconda.
Non si tratta necessariamente di un rapporto di causa ed effetto ma semplicemente della tendenza di una variabile a variare in funzione di un'altra.
Talvolta le variazioni di una variabile dipendono dalle variazioni dell'altra (relazione tra la statura dei padri e quella dei figlio ad esempio), talvolta sono comuni (relazioni tra la statura e il peso di un individuo); talvolta sono reciprocamente dipendenti (relazione tra prezzo e domanda di una merce: il prezzo influisce sulla domanda e la domanda influisce sul prezzo).
La correlazione si dice diretta o positiva quando variando una variabile in un senso anche l'altra varia nello stesso senso (alle stature alte dei padri corrispondono stature alte dei figli); si dice indiretta o inversa quando variando una variabile in un senso l'altra varia in senso inverso (a una maggiore produzione di grano corrisponde un prezzo minore).
La correlazione dicesi semplice quando i fenomeni posti in relazione sono due (per esempio, numero dei matrimoni e il numero delle nascite); doppia quando i fenomeni sono tre (per esempio, circolazione monetaria, prezzi e risparmio); tripla quando sono quattro ecc...
Il grado di correlazione fra due variabili viene espresso mediante i cosiddetti indici di correlazione.
Questi assumono valori compresi tra zero (quando vi sia assenza di correlazione cioè quando variando una variabile l'altra non varia o varia in modo del tutto indipendente) e l'unità (quando vi sia correlazione assoluta cioè quando alla variazione di una variabile corrisponde una variazione rigidamente dipendente dall'altra).
I coefficienti di correlazione sono derivati dagli indici di correlazione tenendo presenti le grandezze degli scostamenti dalla media.
I risultati degli indici e dei coefficienti di correlazione devono comunque sempre ritenersi approssimativi data l'arbitrarietà con cui vengono scelti gli elementi che esercitano la loro influenza sui fenomeni specialmente nel caso che si tratti di correlazioni multiple.
Cenni Storici.
In statistica, il termine correlazione compare per la prima volta in un lavoro di Francis Galton (Hereditary Genius, 1869), ("la moralità di un individuo e la sua instabilità morale sono non correlate").
Nel 1877 lo stesso autore scopre che i coefficienti di regressione lineare di y su x e di x su y sono gli stessi se sia x che y sono normalizzate secondo la loro deviazione standard σx e σy (in realtà Galton usa lo scarto interquartile), e chiama questo parametro coefficiente di co-relazione, dandogli il nome r come abbreviazione di regressione.
</doc> 
<doc id="898" url="http://it.wikipedia.org/wiki/Campidano">
Campidano.
Il Campidano (in sardo Campidànu) è la più vasta pianura della Sardegna, situata nella porzione sud-occidentale dell'Isola, circa compresa tra i 40° e i 39° di latitudine Nord e gli 8°30' e i 9° di longitudine Est.
Dal punto di vista geologico è un Graben, ovvero una fossa tettonica determinata da un sistema di faglie distensive che hanno determinato lo sprofondamento di una parte di crosta terrestre.
Tale movimento tettonico viene fatto risalire all'intervallo di tempo geologico medio Pliocene - inizio Pleistocene, circa da 4 a 2 milioni di anni fa, e fu associato a importanti eventi effusivi.
In seguito, la fossa fu interessata da fenomeni di sedimentazione alluvionale che portarono uno spessore di circa 600 metri di sedimenti continentali e deltizi.
La pianura attraversa la provincia di Cagliari, la provincia di Carbonia-Iglesias, la provincia del Medio Campidano e la provincia di Oristano.
Fertilissima, già dai tempi dei Fenici e dei Romani era coltivata in modo intensivo a grano e vitigni.
I colonizzatori vi importarono con le loro navi la zanzara di tipo anofele che diffonderà nella piana la malaria, malattia che resterà una piaga per ben due millenni e limiterà fortemente la vita degli abitanti, oltre a impedire un'immigrazione da altri territori i cui abitanti erano privi di anticorpi.
Le bonifiche avviate nel Novecento hanno riportato il Campidano a una piena salubrità e abitabilità, ed oggi i suoi stagni sono centri di conservazione di biodiversità, dove sostano i fenicotteri rosa.
Nella porzione settentrionale, attorno alla città di Oristano, vi sono anche importanti risaie.
Inoltre in questa zona sfocia il fiume Tirso, il più lungo di tutta la Sardegna.
All'estremo meridionale è collocata la città e il centro urbano di Cagliari.
Il campidano è un vino rosso prodotto nel Campidano.
Gli abitanti sono campidanesi, e il dialetto del luogo si chiama campidanese.
</doc> 
<doc id="908" url="http://it.wikipedia.org/wiki/Classe_%28tassonomia%29">
Classe (tassonomia).
Nelle scienze naturali, ai fini della tassonomia, la classe è uno dei livelli di classificazione scientifica degli organismi viventi (tanto della zoologia, quanto della botanica) e dei minerali.
Diverse Classi possono (ma non è necessario) essere ulteriormente suddivise in Nel sistema di classificazione usato in zoologia è immediatamente inferiore al tipo Ovvero: nello stesso tipo ci sono uno o più classi, e ciascuna classe viene suddivisa in una o più ordini.
Nel sistema di classificazione usato in botanica è immediatamente inferiore alla divisione Ovvero: nella stessa divisione ci sono uno o più classi, e ciascuna classe viene suddivisa in una o più ordini.
In cristallografia fanno parte di una classe tutti i cristalli con lo stesso grado di simmetria.
</doc> 
<doc id="909" url="http://it.wikipedia.org/wiki/Calcio">
Calcio.
Il concetto e la parola calcio, possono riferirsi a diversi significati:
</doc> 
<doc id="910" url="http://it.wikipedia.org/wiki/Calcio_%28sport%29">
Calcio (sport).
Il calcio (ingl.
Association football o, più familiarmente, football) è un gioco sportivo nel quale si fronteggiano due squadre composte ciascuna da undici giocatori.
Per praticarlo sono utilizzati un pallone sferico ed un campo di gioco con due porte.
Il gioco è regolamentato da una serie di norme codificate e il suo obiettivo è quello di segnare più punti (goal) dell'avversario facendo passare il pallone fra i pali della porta avversaria.
La semplicità delle sue regole, il fatto che non richieda attrezzature speciali, l'estrema adattabilità ad ogni situazione lo ha reso uno sport popolarissimo, praticato in tutto il mondo.
È sport olimpico dalla II Olimpiade moderna.
Di origine arcaica, in uso presso gli antichi Romani con lharpastum, nel quale due fazioni dovevano portare una palla oltre la linea di fondo avversaria e nel quale prevaleva l'aspetto antagonistico rispetto a quello agonistico, veniva probabilmente abbozzato, in seguito, per quello che conosciamo al giorno d'oggi durante il Medioevo in Italia (vedi Calcio fiorentino), ma la sua affermazione moderna e codificata si ebbe in Inghilterra, alla metà del XIX secolo e da allora si diffuse dapprima nel resto d'Europa e in Sud America e poi in tutto il mondo.
La competizione calcistica più importante è il Campionato mondiale di calcio, che si disputa ogni quattro anni sotto l'egida della FIFA, il massimo organismo calcistico mondiale.
Si tratta dell'evento sportivo più seguito in assoluto.
Campo da gioco.
Il calcio si gioca su un campo rettangolare di dimensioni variabili (mediamente intorno ai 105x65 metri, ma la prima regola del calcio, che individua le caratteristiche del terreno di gioco, impone che il campo sia lungo da 90 a 120 metri e largo da 45 a 90).
Non è prescritto che il terreno sia ricoperto d'erba naturale: nelle gare afferenti alle massime categorie, comunque, è solitamente così.
Non mancano le eccezioni in ambito nazionale: a Mosca il campo è in materiale sintetico, mentre negli USA tali materiali sono stati ampiamente sperimentati e poi abbandonati.
Il terreno viene delimitato ai lati da righe bianche tracciate con pigmenti bianchi (solitamente in gesso o vernice), ed è caratterizzato da due portali rettangolari (comunemente porta da calcio) muniti di reti nella parte posteriore ed esterna al terreno di gioco.
Si gioca attivamente sul campo con l'uso di una sfera (comunemente pallone da calcio).
Scopo del gioco.
Lo scopo del gioco è di far entrare la sfera (originariamente una palla di cuoio) nella porta avversaria, delimitata da due pali verticali congiunti da una traversa superiore che li unisce.
La regola principale che caratterizza e differenzia questo sport rispetto al Rugby e alla Pallamano è che la palla non può essere toccata o colpita con braccia e mani; per lo più si usano i piedi ma ogni altra parte del corpo è ammessa.
Il giocatore deputato al ruolo di portiere è l'unico che può toccare il pallone con le mani, ma solo all'interno della propria area di rigore (un rettangolo prospiciente la porta delimitato anch'esso da righe bianche).
Rilevante è anche la regola del cosiddetto fuorigioco (vd.
fuorigioco nel calcio per un approfondimento).
Ruoli.
Sono 4 i principali ruoli del calcio: il portiere, il difensore, il centrocampista e l'attaccante.
Moduli e schemi.
Le squadre solitamente vengono impostate secondo alcuni moduli che si sono canonizzati nel tempo, ed applicano diversi schemi di gioco a seconda dell'interpretazione dell'allenatore o responsabile tecnico della squadra.
Durata del gioco.
Le partite della variante canonica principale del calcio durano 90 minuti e sono suddivise in due frazioni (comunemente tempi) di quarantacinque minuti ciascuna, intervallati da un periodo di riposo non superiore ai quindici minuti.
Prima della fine dei due tempi, il giudice di gioco (comunemente l'arbitro) decide se concedere un periodo di estensione del tempo di gioco (comunemente recupero) come parziale contropartita al tempo perso per sostituzioni, infortuni o quant'altro si verifichi durante il gioco e sia causa di arresto temporaneo della partita.
Abitualmente sono concessi da uno a cinque minuti per tempo.
Il tempo di gioco effettivo è sempre inferiore ai 45 minuti, poiché il cronometro ufficiale non può essere mai fermato (come accade per esempio nel basket).
La partita, al più, viene sospesa temporaneamente e ripresa, nel conteggio del tempo, dal momento della sospensione.
In caso di impossibilità a proseguire normalmente il gioco, essa può essere definitivamente sospesa con decisione autonoma dell'arbitro o dopo consultazione dello stesso arbitro con i capitani delle due squadre.
L'arbitro è anche il cronometrista ufficiale della partita.
Casi particolari.
In competizioni che prevedano l'eliminazione diretta ed esigono un vincitore della gara, attualmente si ricorre di solito a tempi supplementari (due tempi di quindici minuti ciascuno) e, in caso di ulteriore parità, si passa ai calci di rigore per stabilire il vincitore.
Precedentemente era in vigore un sistema casuale per determinare la squadra vincente basato sul lancio di una monetina: il cosiddetto "Testa o croce".
Varianti principali.
Alcune varianti nel meccanismo dei tempi supplementari, introdotte dalla seconda metà degli anni '90 prevedevano: Queste modifiche regolamentari sono state abolite nel 2004.
Degne di nota sono anche le varianti che riguardano il numero dei giocatori schierati, in numero di 7 (calcio a sette) o di 8 (calciotto) in voga tra i giovani e dilettanti, ma soprattutto in numero di 5 (calcio a cinque, comunemente detto calcetto) nella forma che è attualmente tra le più popolari e seguite fra le varianti emergenti.
Diffusione.
Il calcio si gioca a livello professionistico in tutto il mondo.
Milioni di persone vanno regolarmente allo stadio per seguire la propria squadra del cuore, e molte altre guardano le partite in televisione.
C'è anche un elevatissimo numero di persone che gioca al calcio a livello amatoriale.
Non c'è dubbio che la popolarità di questo sport continui a crescere continuamente.
In Africa, Asia e Stati Uniti l'interesse sta crescendo sempre più negli ultimi anni.
Non a caso, nel 2010 il Sudafrica ospiterà la manifestazione più importante del calcio: i Mondiali di calcio.
Nascita del calcio moderno.
La patria del calcio moderno è l'Inghilterra, e in particolare, i college britannici, nei quali ci si ispirò al calcio fiorentino che veniva praticato a Firenze, nel periodo medievale.
Nasce come sport d'élite: erano i giovani delle scuole più ricche e delle università a giocare al football.
Le classi erano sempre composte da dieci alunni, e a questi si aggiungeva il maestro che giocava sempre insieme a loro.
Ecco spiegato perché si gioca in undici.
Il capitano di una squadra di calcio è una sorta di discendente del maestro della public school.
Nel 1848, all'Università di Cambridge, H. de Winton e J.C.
Thring, proposero, e ottennero, di fare una riunione con altri dodici rappresentanti di Eton, Harrow, Rugby, Winchester e Shrewsbury.
L'incontro durò otto ore e produsse un importante risultato: vennero infatti stilate le prime basilari regole del calcio.
Queste regole posero fine al dubbio che riguardava la parte del corpo con la quale colpire la palla: con le mani, con i piedi o entrambi indifferentemente?
Le cosiddette regole di Cambridge favorivano chiaramente il gioco con i piedi e permettevano il gioco con le mani solo nel momento in cui era necessario catturare un pallone chiaramente indirizzato in porta, come su un calcio di punizione diretto.
Queste regole furono adottate da tutti eccetto che dall'Università di Rugby, i cui rappresentanti erano chiaramente a favore di un gioco più fisico e che consentisse di toccare il pallone anche con le mani.
Si produsse così lo scisma che portò alla nascita del rugby, sport che prende il nome dall'Università che l'ha sviluppato.
Il 26 ottobre 1863 a Londra venne fondata la Football Association, prima federazione calcistica nazionale, nel 1886 le Federazioni britanniche diedero origine allInternational Football Association Board, con il compito di sovraintendere al regolamento, ed infine nel 1888 si tenne il primo campionato inglese, secondo la formula tuttora in vigore.
Il calcio intanto si espandeva a macchia d'olio: in Inghilterra ben presto divenne lo sport per eccellenza della working class e non solo delle èlite.
Questo nuovo gioco, divertente, semplice e stancante era l'ideale per sfogarsi dopo una settimana lavorativa.
Dall'Inghilterra il calcio venne esportato in tutta Europa ad opera di emigrati di ritorno dall'Inghilterra stessa e che furono tra i primi a conoscere il football, o su iniziativa degli stessi inglesi che si trovavano all'estero.
In Sudamerica, i marinai inglesi preferivano giocare a calcio tra di loro lasciando da parte la gente del posto.
Ma rimanere fuori a guardare si rivelò decisivo: ben presto, brasiliani e uruguaiani diventarono ben più abili dei maestri nel praticare il calcio.
Il fenomeno ormai era di dimensioni intercontinentali, ed era necessario adattare le istituzioni calcistiche e chiarire in maniera più dettagliata le regole.
In questi anni infatti, erano svariate le interpretazioni del gioco.
Finalmente, anche a questo scopo, nel 1904 si costituì la Federation Internationale de Football Association (FIFA), cui si affiliarono le varie Federazioni nazionali.
L'arbitro.
Per ogni gara Ufficiale viene designato un Arbitro dal Competente Organo Tecnico dell'Associazione Italiana Arbitri (AIA).
L'Arbitro rappresenta la Federazione e ad esso sono conferiti tutti i poteri per vigilare sul rispetto delle regole del gioco.
A seconda della gara, l'Arbitro può godere della collaborazione di due Assistenti che presidiano le linee laterali, e in alcune categorie viene designato anche un Quarto Ufficiale di gara, che, a seconda del regolamento della competizione, è titolato a sostituire uno degli altri Ufficiali di gara qualora essi non siano in grado di svolgere le loro funzioni.
Nel nostro paese, l'arbitro, prima di accedere a tale qualifica, deve effettuare un lungo corso, gratuito, presso una sezione AIA, durante il quale egli acquisisce una perfetta conoscenza e padronanza delle regole del calcio, e al termine del corso deve sostenere un esame di qualificazione.
All'arbitro spettano tutte le decisioni tecniche e disciplinari legate allo svolgimento di una gara.
Egli inizia ad esercitare la sua autorità disciplinare dal momento in cui raggiunge l'impianto sportivo finché non lo abbandona al termine della gara, mentre invece la sua autorità tecnica vige per tutta la durata della gara.
L'arbitro vigila sul rispetto delle regole del gioco, e quando ravvisa una infrazione delle stesse, è suo dovere comminare la sanzione tecnica prescritta e anche quella disciplinare, se prevista.
Tutte le sue decisioni dovute a fatti di gioco sono inappellabili e spettano a lui e solo a lui, anche se egli ha facoltà di avvalersi del giudizio dei sui assistenti ufficiali.
È nei poteri dell'arbitro comandare calci di punizione o di rigore, ammonire o espellere calciatori, allontanare dirigenti, interrompere o sospendere definitivamente la gara.
La figura dell'arbitro in Italia ha subito un totale mutamento nel corso degli anni.
Quando il calcio era alle sue origini, l'arbitro era considerato alla stregua di un Giudice e, come tale, avvolto da un'aura di rispetto.
Con il tempo, la figura dell'arbitro ha perso questa prerogativa morale e progressivamente è stato sempre più visto con sospetto e diffidenza, fino a divenire oggetto di ingiurie e di pregiudizi (come nel caso dell'urlo "Arbitro cornuto!
", che viene spesso scagliato dagli spalti).
L'operato dell'arbitro, soprattutto nelle gare del massimo campionato, viene oggi esaminato istante per istante, scomponendo ogni singolo episodio con decine di immagini da ogni visuale.
Purtroppo l'arbitro è chiamato ad esprimere decisioni nell'arco di pochi secondi, è vincolato ad una sola visuale e, pertanto, non sempre è in grado di assumere la giusta decisione, anche per via della sua natura umana.
Recentemente, si sta facendo strada il fenomeno della violenza ai danni dei direttori di gara, soprattutto nelle categorie inferiori.
Anche se gli organi di informazione non danno molto risalto a questi episodi, i comunicati ufficiali della federazione riportano sempre più spesso gravi episodi di aggressione ai danni di arbitri.
Pallone in gioco e non in gioco.
Tutte le linee disegnate sul campo di gioco, sono parte dell'area che delimitano.
Quindi un pallone che percorre una linea laterale è considerato in gioco, un pallone sulla linea dell'area di rigore è decretato essere all'interno l'area di rigore.
In definitiva, il pallone deve superare totalmente la linea laterale o di fondo per essere considerato fuori dal gioco e deve superare totalmente la linea di porta per essere considerato in rete.
Se anche una minima parte del pallone non ha oltrepassato la linea, è ancora in gioco.
Falli e scorrettezze.
L'arbitro ha il potere di punire un calciatore ed anche un allenatore, o un qualsiasi dirigente presente in panchina, per cattiva condotta, gioco violento o proteste.
Un arbitro può estrarre il cartellino giallo come ammonizione e il cartellino rosso che comporta l'espulsione del giocatore.
Anche un giocatore in panchina può essere punito con i medesimi provvedimenti.
Nel caso venga espulso un dirigente o un allenatore, questi verrà allontanato dalla panchina senza l'esposizione del cartellino.
L'espulsione può avvenire direttamente, per condotta violenta o gravemente sleale o, ancora, in seguito alla seconda ammonizione di uno stesso giocatore (doppia ammonizione): due cartellini gialli equivalgono infatti ad un rosso, anche se comminati per motivazioni completamente differenti.
Ad esempio, comporta l'espulsione (cartellino rosso) il fallo di chiara ed evidente azione da rete (impropriamente detto "da ultimo uomo"), fischiato quando su un attaccante che ha una chiara occasione da rete viene commesso uno dei dieci falli punibili con un calcio di punizione diretto.
L'interpretazione di tale fallo resta, tuttavia, materia di dubbi e dibattiti e lasciato alla discrezionalità dei giudici di gara, anche perché molto dipende dalla zona del campo in cui l'infrazione è commessa.
Ad esempio, un fallo da "ultimo uomo" commesso nelle vicinanze delle linee laterali comporta solitamente solo l'ammonizione.
Un esempio di applicazione automatica del regolamento senza discrezionalità è rappresentato dal fatto che esultare dopo un gol levandosi la maglietta della squadra comporta incondizionatamente una ammonizione (cartellino giallo).
Calci di rigore e calci di punizione.
Come già detto, se un giocatore subisce un fallo che preveda la concessione di un calcio di punizione diretto all'interno dell'area avversaria, l'arbitro concede il calcio di rigore.
Si tratta della massima punizione per una squadra, perché segnare un rigore è relativamente facile.
L'attaccante deve tirare dal dischetto situato a 11 metri dalla porta, davanti a sé ha solo il portiere che non può muoversi dalla linea di porta se non lateralmente.
Fin quando l'attaccante non ha toccato il pallone in avanti, nessuno può entrare all'interno dell'area ed il portiere non può muoversi in avanti.
L'arbitro fischia un calcio di punizione a favore della squadra che subisce fallo (a meno che non venga applicata la regola del vantaggio) in qualsiasi zona del campo che non sia l'area di rigore (eccetto che si tratti di un calcio di punizione indiretto in area).
La squadra che difende può formare una barriera la cui posizione e composizione viene decisa dal portiere, mentre la sua distanza minima dev'essere di 9,15 metri dal punto di battuta, salvo i casi in cui la distanza tra questo punto e la linea di porta compresa tra i pali è minore di 9,15 metri.
Le scuole calcistiche nel mondo.
Il calcio, come detto prima, si è sparso a macchia d'olio su tutto il pianeta coinvolgendo mille popoli diversi, ciascuno con la propria storia e la propria identità, e quindi anche il proprio modo di interpretare il gioco.
Le scuole calcistiche sono proprio questo: diverse maniere di giocare a pallone, concezioni differenti del gioco.
I maestri inglesi.
La scuola inglese è stata a lungo quella dominante.
Nei primi 50 anni del passato secolo, affrontare l'Inghilterra o una squadra di club inglese significava andare a lezione di calcio, prendere una enorme quantità di reti e segnarne pochissime, se non nessuna.
La ragione è che gli inglesi adottarono prima di chiunque altro la tattica, si disponevano con ordine in campo, sapevano colpire il pallone in modi allora impensabili e, soprattutto, arrivarono prima di tutti gli altri al professionismo.
Nella fase moderna del calcio, la scuola inglese predica un calcio basato molto sulla fisicità, una tecnica di base piuttosto povera e una tradizione di centravanti e di difensori centrali fortissimi di testa, nati per raccogliere o contrastare i lanci lunghi dal centrocampo o dalle fasce.
Questa tradizione inglese sta tuttavia scomparendo sotto la spinta di diversi modi di concepire il calcio introdotti in Inghilterra da giocatori e allenatori stranieri, soprattutto francesi nel campionato di calcio inglese che ha elevato, e di molto, il tasso tecnico almeno delle squadre più prestigiose.
Il modulo classico del calcio inglese era, e rimane, il più diffuso: il 4-4-2.
Portiere: stella di sempre: Gordon Banks.
Difesa: uno dei centrali si stacca di qualche metro indietro, i terzini raramente superano la metacampo.
Stella di sempre: Bobby Moore.
Centrocampo: disposto in linea.
Uno dei centrali ha funzione difensiva, l'altro si inserisce in area avversaria durante la fase di attacco.
Gli esterni sono ali pure, preferibilmente veloci e abili nel dribbling.
Stella di sempre: Stanley Matthews.
Attacco: ci si affida ad attaccanti abili in area da rigore, generalmente forti fisicamente e di testa, ma a volte anche agili e reattivi.
Stella di sempre: Bobby Charlton.
La fine del dominio britannico: la grande Ungheria.
L'iniziale dominio incontrastato degli inventori del calcio finì il 25 novembre 1953 quando la nazionale di calcio ungherese sconfisse pesantemente i maestri per 6-3, per giunta nella cattedrale del calcio: lo stadio di Wembley a Londra.
Gli inglesi fino a poco tempo prima si erano rifiutati di affrontare nazionali straniere e di partecipare alle competizioni internazionali, orgogliosi della propria superiorità.
Quando le frontiere si riaprirono, gli ex maestri si resero conto di essere stati raggiunti ed abbondantemente superati dallo splendido gioco della scuola ungherese la cui nazionale nel 1938 aveva perso un campionato mondiale solo in finale contro l'Italia.
Ma la nazionale che vinse a Wembley fu senza dubbio la più forte degli anni cinquanta e a detta di molti, una delle più belle della storia di questo sport.
Un anno prima del 6-3 questa squadra si era aggiudicata l'oro olimpico di Helsinki senza molte difficoltà.
Gli ungheresi hanno sempre brillato per la loro tecnica sopraffina e le giocate spettacolari, ma nessuna nazionale o squadra di club raggiunse la competitività di quell'Ungheria.
Era una squadra basata sul blocco della Honved, la squadra dell'esercito magiaro.
Una formazione composta da talenti come Ferenc Puskás (forse il migliore in assoluto, fece la fortuna del Real Madrid), Josef Bozsik, eccellente interprete del ruolo di mediano e Sandor Kocsis in attacco insieme a Nandor Hidegkuti che giocava da centravanti mimetizzato da centrocampista.
Da non dimenticare Laszlo Kubala che giocò a lungo nel Barcellona, considerato dai tifosi blaugrana il migliore della storia del loro club.
La Grande Ungheria perse la finale del Mondiale 1954 contro la Germania Ovest per 3-2.
Non sono molti ad avere dubbi che per qualità del gioco, avrebbero meritato la vittoria gli ungheresi; inoltre nei mesi successivi alla finale i giocatori della Germania Ovest ebbero tutti gravi problemi di salute così da alimentare fortemente l'ipotesi che ad essi venne somministrata una massiccia dose di doping.
La scuola italiana: il catenaccio.
Negli anni sessanta si è affermata la scuola italiana.
I teorici del gioco all'italiana sono stati Gipo Viani, Nereo Rocco ed Helenio Herrera che pure era argentino.
Si tratta di un modo di giocare che predilige la fase difensiva e predispone un sistema formato da un giocatore libero da compiti di marcatura (una lezione figlia dei terzini metodisti) che agisce alle spalle di due marcatori puri e di un fluidificante, generalmente mancino; il centrocampo è imperniato su due mediani di rottura, anche se spesso uno dei due è un centrocampista polivalente, capace di ricoprire più ruoli nel corso di una partita; davanti a questi o al loro fianco, in posizione centrale, agisce il regista, che ha il compito di organizzare l'intera manovra.
La fase di offesa, che nasce dalle aperture o dalle incursioni palla al piede del regista, si sviluppa intorno ad un'ala (solitamente destra), una punta centrale e una seconda punta di raccordo che svaria sul fronte d'attacco.
Le vittorie di Herrera con l'Inter e di Rocco col Milan hanno confermato nella pratica questa filosofia calcistica, anche se è pur vero che la scuola italiana aveva prodotto eccezionali giocatori di difesa come Giacinto Facchetti, Giovanni Trapattoni, Cesare Maldini, Tarcisio Burgnich e giocatori d'attacco dalla grande fantasia come Mario Corso, Gianni Rivera e Sandro Mazzola.
Una scuola prevalentemente difensivista che ha sempre prodotto anche tanti grandi attaccanti e fantasisti.
Alla base della filosofia italiana c'è un attento studio dell'avversario e la grande importanza data alla tattica, due misure oggi adottate quasi ovunque nel mondo del calcio.
Pensando soprattutto a non subire reti, la scuola italiana ha modificato alla tattica introducendo la marcatura a uomo in ogni parte del campo e l'impiego sistematico del libero, un difensore d'emergenza senza obblighi di marcatura che giocava dietro la linea dei difensori.
Adottare la marcatura a uomo con il libero significa in molti casi uccidere lo spettacolo e stroncare sul nascere ogni iniziativa avversaria.
Il cosiddetto catenaccio.
Un metodo che veniva considerato dagli avversari (ma anche oggigiorno) in termini negativi: una squadra poteva arrivare a subire per 89 minuti il gioco avversario ma in una sola azione fiondandosi in contropiede o inventando qualche situazione particolare poteva risolvere la partita senza timore di subire reti... quasi come qualcosa di antisportivo, al limite del regolamento.
Tuttavia è pure vero che il calcio italiano ispirandosi alla scuola olandese degli anni settanta ha saputo produrre anche esempi di calcio offensivo, come nel caso del Milan allenato da Arrigo Sacchi negli anni ottanta.
Si è trattato di una squadra votata all'attacco e al gioco corale, cui abbinava una grande perizia nella fase difensiva.
La formazione rossonera seppe raggiungere eccellenti risultati.
Il "calcio totale" degli olandesi.
Agli albori degli anni settanta, in pieno clima di rivoluzione nella società, anche il calcio ebbe la sua.
Si chiamava Olanda.
La scuola olandese deve la sua affermazione soprattutto a due persone: l'allenatore dell'Ajax Rinus Michels e il calciatore Johan Cruijff, considerato uno dei migliori di sempre, senza il quale né la squadra di Amsterdam né la Nazionale orange avrebbero potuto tradurre sul campo, e con tanta efficienza, la propria forza innovativa.
Quando si parla di "calcio totale" ci si riferisce al gioco che mostrarono prima il PSV Eindhoven e subito dopo l'Ajax e la selezione olandese: qualcosa di mai visto prima, almeno non in maniera tanto sistematica.
Ogni giocatore doveva saper interpretare tutti i ruoli: il difensore saliva ad attaccare, il portiere avanzava per rilanciare immediatamente l'azione, un attaccante poteva e doveva tornare indietro ad aiutare i compagni in fase di non possesso palla.
Perché questo potesse verificarsi erano necessarie continue rotazioni di ruolo, con movimenti a scalare e complicati meccanismi tattici.
Ogni giocatore, anche un centrale difensivo o un portiere, doveva saper giocare benissimo il pallone e non buttarlo mai via; tutti e undici dovevano muoversi e correre costantemente per tutti i 90 minuti.
All'epoca era qualcosa di molto insolito vedere tutti i giocatori muoversi.
Nei pochi momenti in cui i giocatori non correvano, era il pallone a farlo, con una rapida successione di passaggi, la cosiddetta melina, preludio di un'intensa accelerazione del gioco.
Alcune di queste caratteristiche oggi appaiono piuttosto scontate per qualsiasi squadra professionista, ma fu l'Olanda a farle vedere per prima su un campo di calcio.
La nazionale olandese, chiamata anche l'arancia meccanica, poteva contare su altri grandi talenti come le due ali Johnny Rep e Rob Rensenbrink, il difensore esterno Ruud Krol, Johan Neeskens, considerato il "gemello" di Cruyff e altri ancora: una generazione particolarmente dotata, capitanata da Johan Cruyff.
Simbolo del giocatore in grado di interpretare ogni ruolo e sapersi adattare ad ogni situazione, velocissimo e dal gran senso tattico.
Di base era un centravanti e ha segnato diversi gol ovunque abbia giocato.
Con questi uomini, compreso l'allenatore Michels, l'Ajax vinse tre Coppe dei Campioni consecutive dal 1971 al 1973 e l'Olanda perse una finale Mondiale nel 1974 contro la Germania Ovest.
Michels si prese la rivincita nel 1988 quando vinse il campionato europeo con un'altra grandissima generazione di calciatori.
Oggi la scuola olandese percorre la stessa strada tracciata 35 anni fa e continuano a nascere ottimi giocatori praticamente a getto continuo.
Le loro caratteristiche sono quelle classiche di un giocatore orange: duttilità, tecnica, sapienza tattica.
Scuola tedesca: concretezza e vittoria.
C'è una frase molto famosa di Gary Lineker, attaccante inglese degli anni ottanta, che potrebbe servire ad introdurre la "scuola tedesca": «Il calcio è un gioco molto semplice: 22 uomini rincorrono un pallone per 90 minuti e, alla fine, vincono i tedeschi».
Il modello teutonico non riscuote grandi simpatie dai non tedeschi, un po' come succede agli italiani.
Il motivo è molto simile: si tratta di una riedizione del gioco all'italiana basato sulla difensiva, che non contempla lo spettacolo.
Nella scuola teutonica però i terzini a turno alimentano la fase offensiva e lo strapotere fisico di alcuni giocatori danno un lustro leggermente più offensivo alla disposizione in campo.
Nel 1974, la finale mondiale Olanda - Germania Ovest rappresentò lo scontro tra due filosofie opposte di calcio.
La Germania Ovest si preoccupò di difendersi dagli attacchi olandesi dando l'impressione di essere ben più debole della sua avversaria.
Sotto di un gol, finì per rimontare e vincere la partita.
Ma quella non fu l'unica rimonta "impossibile" dei tedeschi, nel 1954 accadde qualcosa di molto simile all'Ungheria che pure giocava un calcio di gran lunga più bello ed arioso di quello tedesco, che tuttavia poteva contare sul grande temperamento e spirito di sacrificio dei suoi giocatori, e una compattezza in campo invidiabile.
Negli anni settanta la Germania Ovest era formata dal blocco del Bayern Monaco, l'altra grande del decennio che, di fatto, prese il trono lasciato libero dall'Ajax.
In quel Monaco giocavano Franz Beckenbauer e Gerd Müller.
Il primo era un libero con una spiccata qualità tecnica, in grado di lanciare l'azione d'attacco e gestire i tempi del gioco.
Il secondo, un centravanti non appariscente, né fisicamente né sul piano delle giocate, ma in grado di farsi trovare sempre pronto a mandare la palla in gol.
Lo testimoniano le quantità immense di reti segnate.
I caratteri della scuola tedesca sono rimasti invariati fino ad oggi.
La scuola spagnola.
Si tratta di una concezione di calcio basata sul possesso palla, sulla verve agonistica, sul gioco corale che porta ad offendere con più uomini diversi, ma con un ritmo più cadenzato rispetto al calcio centro-europeo.
Real Madrid e F.C.
Barcelona hanno portato questa filosofia ai livelli più alti, anche se soprattutto per merito di stelle straniere.
La scuola portoghese.
Il calcio portoghese adotta un gioco molto tecnico, palla a terra, passeggiato e sempre in attesa di un'invenzione o una giocata di fino per le soluzioni offensive.
In questo è molto più vicino al calcio brasiliano che europeo.
La grande carenza della scuola portoghese è di non aver mai saputo produrre (ad eccezione del grandissimo Eusebio) centravanti prolifici.
Questo handicap ha pesato moltissimo sulla carenza di vittorie a livello di nazionale, mentre a livello internazionale di club ha un palmares di tutto rispetto.
Il calcio allegro dei brasiliani.
Il calcio brasiliano rappresenta la massima espressione dell'allegria e del puro divertimento volto ad intrattenere.
Grazie ad una filosofia di gioco volto all'innata musicalità (detto appunto calcio bailado) e senso della tecnica, i brasiliani possono essere dichiarati i più grandi interpreti di questo gioco, non solo per i grandissimi risultati ottenuti nelle competizioni internazionali, cinque volte campione del mondo per nazione (1958, 1962, 1970, 1994, 2002), ma anche per i grandissimi fuoriclasse che questa scuola ha saputo produrre, Pelé, Garrincha, Vavà, Altafini, Zico, Eder, Falcao, Socrates, Careca, Romario, Bebeto, Ronaldo, Ronaldinho, Adriano, Kaká, Juninho Pernambucano, Roberto Carlos, e tantissimi altri.
È un modo di intendere il calcio che è molto amato e benvoluto dai tifosi, e non solo brasiliani.
La scuola brasiliana di inizio secolo si caratterizzava da grandissime doti tecniche e di palleggio che riuscivano a sopperire le carenze tattiche che solo negli ultimi decenni, con la partecipazione di giocatori brasiliani in club europei, ha saputo colmare.
L'influenza europea ha fatto ottenere grandi progressi soprattutto nel reparto difensivo, per anni considerato dagli specialisti un po' "scarso", tanto che attualmente molti difensori, anche estremi, di nazionalità brasiliana hanno trovato posto in grandi clubs europei.
La scuola argentina a passo di tango.
Come la composizione etnica del loro paese suggerisce, gli argentini hanno sviluppato una concezione calcistica prettamente europea, mantenendo una contaminazione propria del sudamerica in misura molto inferiore a tutte le altre scuole d'oltreoceano.
È una delle massime espressioni del calcio mondiale sia a livello individuale, avendo dato i natali ad alcuni tra i migliori giocatori del pianeta calcio, primo fra tutti Maradona, sia in ambito internazionale, con la vittoria di due titoli mondiali per Nazioni (1978 e 1986) e con alcuni clubs, ad esempio il Boca Juniors, capaci di imporsi nelle varie competizioni continentali e intercontinentali.
Uruguay: gli italiani del Sudamerica.
Con un gioco vigoroso, molto fisico e difensivista gli uruguagi hanno saputo raccogliere vittorie sia a livello di nazionale (titoli mondiali nel 1930 e nel 1950) sia a livello di club con il Peñarol.
Dotati della famosa Garra (grinta) le formazioni di questa scuola si presentano agguerrite ed a livello tattico dotate di un insolito centromediano metodista, una specie di libero degli schemi italiani, ma schierato davanti alla difesa con compiti di interdizione e marcatura quando la squadra subisce, e come perno centrale per il rilancio dell'azione quando la squadra è in possesso di palla.
La scuola balcanica.
In forte declino negli ultimi anni, le squadre balcaniche, grazie ad una innata eleganza nei movimenti e bravura nei fondamentali generalmente diffuse tra i propri giocatori, hanno sempre messo in mostra un calcio fatto di tecnica e fantasia, ma anche di duri contatti fisici.
I ct non sceglievano i giocatori più utili alla squadra o al modulo tattico, ma semplicemente facevano giocare i più bravi, anche fuori posizione.
Questo, unito ai frequenti litigi interni e a una fase difensiva di poco spessore, non ha permesso ai club e alle nazionali di raggiungere vittorie di primo piano.
Comunque, puntando fortemente sui singoli hanno fatto conoscere al mondo innumerevoli campioni, tra cui Dragan Dzajic e Dejan Savićević (entrambi ala sinistra dell'ex-Iugoslavia e connazionali del regista Dragan Stojkovic), Gheorghe Hagi, trequartista rumeno, Hristo Stoichkov, punta bulgara, Davor Suker, punta croata, e Zvonimir Boban, regista croato.
Il calcio del secolo XXI: nuove scuole nascenti?.
Durante il secolo di calcio appena trascorso si è potuto osservare una notevole alternanza di scuole calcistiche e di filosofie di gioco che hanno contribuito a creare una precisa identità sportiva per ogni nazione e relativi campionati.
Oggi, nel calcio del XXI secolo, queste differenze maturate nel corso degli anni si sono radicate e conservate anche se è sempre più possibile osservare, col passare del tempo, una certa generalizzazione degli stili di gioco nei vari paesi.
Le varie scuole calcistiche, pur conservando tutt'ora delle caratteristiche specifiche, si sono amalgamate tra loro.
Questo fenomeno è stato possibile grazie alle oramai sempre più frequenti opportunità di confronto con altre mentalità sportive, garantite dalle competizioni europee.
Uno dei punti comuni in cui ci si è principalmente mossi in questi anni è quello della maniacale preparazione atletica e fisica dei giocatori.
È infatti possibile notare abissale differenza con le generazioni calcistiche di un neanche tanto remoto passato: una velocità di manovra nettamente superiore, squadre più corte e un pressing accentuato fin dalla metà campo avversaria.
Questa grande attenzione all'aspetto atletico resta ovviamente in funzione dei tatticismi moderni che richiedono come già detto una grande velocità di manovra e frequenti sovrapposizioni offensive.
È chiaro come nel panorama attuale, assistere a evoluzioni eclatanti come è avvenuto negli anni passati sia molto più difficile; assistiamo quindi a delle piccole variazioni che tuttavia, nelle complicate meccaniche di gioco moderne, possono fare la differenza.
Negli ultimi anni ha assunto grande importanza la costituzione di un gruppo solido, compatto e convinto delle proprie capacità: è stato dunque ridefinito il concetto di "squadra".
La componente psicologica è un aspetto fondamentale in questo processo ed è in gran parte delegata all'allenatore a cui spesso si affianca un leader carismatico in campo.
Tale credo ha permesso a squadre di fascia "medio - bassa" di imporsi nelle principali competizioni europee, come dimostrano i successi di Porto e Grecia nel 2004 (rispettivamente in Champions League e Campionato Europeo) e più recentemente anche del Liverpool, che dopo anni di anonimato internazionale è riuscito nella grande scalata europea.
Proprio l'allenatore di quel Porto campione d'Europa José Mourinho è forse il principale interprete di questa rinnovata concezione di squadra a cui ha affiancato diverse meccaniche tattiche volte ad una maggiore velocità nella circolazione della palla.
Con il Chelsea di Mourinho si è spesso parlato di una nuova rivoluzione calcistica, e in effetti gli immediati successi e lo schiacciante dominio nel campionato inglese dimostrarono un approccio sicuramente efficace ed innovativo.
Attualmente è l'allenatore portoghese ad aver apportato i cambiamenti più efficaci nel panorama calcistico inglese.
Tra gli altri allenatori che hanno portato questo concetto nuovo di squadra anche alle più blasonate formazioni europee va menzionato anche Fabio Capello, ex allenatore della Juventus e del Real Madrid.
Il tecnico italiano ha saputo costruire, su una base di grandi giocatori, quella solidità e quel concetto di gruppo che ha avuto tanto successo.
Con il prendere piede di questa nuova mentalità, si spiega anche la crisi di alcune importanti squadre europee in questo periodo, in particolare il Real Madrid e il Manchester United, oggi tornate su alti livelli, ma che fino ad alcuni anni or sono avevano smarrito, pur potendo contare su grandi giocatori, la propria identità di gruppo.
Competizioni Confederali.
Le competizioni internazionali organizzate dalle confederazioni continentali: Il calcio nel cinema.
In quanto importante fenomeno di costume, il calcio ha fornito spesso al cinema lo spunto per film incentrati su questo o quell'aspetto di questo sport.
</doc> 
<doc id="912" url="http://it.wikipedia.org/wiki/Chitarristi">
Chitarristi.
In questa pagina sono elencati in ordine alfabetico, separati per genere e periodo storico, i chitarristi protagonisti di un significativo contributo al loro strumento di elezione:
</doc> 
<doc id="913" url="http://it.wikipedia.org/wiki/Campo_di_sterminio">
Campo di sterminio.
Un campo di sterminio è un campo di concentramento o di prigionia il cui scopo unico o principale è quello di uccidere i prigionieri che vi giungono.
Soprattutto nella cultura occidentale, il campo di sterminio per antonomasia è Auschwitz e, in genere, l'espressione "campo di sterminio" evoca l'immagine dei campi nazisti e dell'Olocausto.
Siccome molti considerano quest'ultimo come un evento unico nella storia a causa di un insieme di caratteristiche come la sistematicità, la pianificazione, il legame con l'ideologia e altre ancora, l'uso dell'espressione "campo di sterminio" per descrivere realtà differenti è materia di dibattito e non trova unanime riconoscimento, anche in virtù della sensibilità comune legata alla recente storia europea, di luoghi comuni e della strumentalizzazione politica.
Lager nazisti.
Durante il Terzo Reich vennero istituti diversi campi di sterminio, nei quali hanno trovato la morte milioni di persone di religione o origine ebraica, oltre a zingari, pentecostali (classificati come malati di mente), testimoni di Geova, omosessuali, portatori di handicap fisico o psichico e oppositori del nazismo.
Dentro questi campi i prigionieri ritenuti ancora utili venivano impiegati in lavori particolarmente pesanti.
Le pessime condizioni igieniche, unite ad una scarsa alimentazione portavano rapidamente all'inabilità e dunque alla "inutilità" con conseguente uccisione, che avveniva in camere a gas o per fucilazione o altri metodi.
I medici tedeschi, dopo aver ottenuto l'autorizzazione dai capi del Reich, diedero il via a una sperimentazione di massa giustificandolo come un contributo alla scienza.
Molto noti sono gli esperimenti condotti per capire a che temperatura, nell'acqua gelata, il corpo potesse resistere e tutte le tecniche di rianimazione associate all' ipotermia.
Questi ultimi furono condotti per capire come salvare i piloti militari abbattuti nei mari freddi.
I campi di sterminio del Terzo Reich si trovavano prevalentemente in territorio polacco ed erano: Esistono correnti storiografiche che sostengono l' impossibilità tecnica nei campi di concentramento nazisti riguardo l' esistenza delle camere a gas, che secondo la storiografia tradizionale sono state il principale strumento di eliminazione di massa utilizzato dai nazisti.
Il più importante storico appartenente a questa linea di pensiero è il francese Robert Faurisson.
per una panoramica completa si veda Lista dei campi di concentramento nazisti Killing Field cambogiani.
"Killing Fields" (campi della morte) è il nome con cui sono conosciuti i campi cambogiani del regime di Pol Pot, a causa dell'elevata mortalità, delle durissime condizioni di vita e delle modalità con cui fu condotto il genocidio, ovvero attraverso una sistematica eliminazione fisica dei nemici politici.
Nella famigerata S21, ora sede del museo del genocidio di Tuol Sleng, su 17.000 prigionieri sono sopravvissute solo 7 persone e l'uso della struttura per prigionieri destinati allo sterminio appare evidente.
Gulag sovietico.
Avraham Shifrin (The First Guidebook to Prisons and Concentration Camps of the Soviet Union, 1982) definisce come "campi di sterminio" 43 campi dell'Unione Sovietica nei quali i prigionieri furono "forzati a lavorare in condizioni pericolose e malsane, causa di una morte certa".
L'autore identifica tre tipi di campi:
</doc> 
<doc id="914" url="http://it.wikipedia.org/wiki/Conferenza_di_Jalta">
Conferenza di Jalta.
La Conferenza di Yalta è il nome di un vertice tenutosi durante la Seconda Guerra Mondiale, che ebbe conseguenze fondamentali per l'assetto geo-politico del pianeta.
I protagonisti furono Franklin Delano Roosevelt, Winston Churchill e Stalin, capi dei governi degli Stati Uniti, del Regno Unito e dell'Unione Sovietica.
L'incontro si tenne in Crimea, nel palazzo imperiale di Yalta, fra il 4 e l'11 febbraio 1945, pochi mesi prima della sconfitta della Germania nazista nel conflitto mondiale.
Esso fu il secondo ed il più importante di una serie di tre incontri fra i massimi rappresentanti delle grandi potenze alleate, iniziati con la Conferenza di Casablanca (14-24 gennaio 1943) e conclusisi con la Conferenza di Potsdam (17 luglio-2 agosto 1945).
Questi incontri si proponevano di stabilire l'assetto internazionale post-bellico, ed effettivamente gran parte delle decisioni prese a Yalta (ad esempio la divisione dell'Europa in sfere di influenza) ebbero profonde ripercussioni sulla storia mondiale, perlomeno fino alla caduta dell'Unione Sovietica del 1991.
Per quanto nei mesi immediatamente successivi sovietici ed anglo-americani proseguissero con successo la loro lotta contro tedeschi e giapponesi, molti vedono nella conferenza di Jalta il preludio della Guerra fredda.
Nel dettaglio, gli accordi ufficialmente raggiunti a Jalta includono: Inoltre in Romania e Bulgaria furono installate delle commissioni alleate per governare tali Paesi, appena sconfitti.
A Jalta il Regno Unito e gli USA denunciarono l'insorgervi di regimi comunisti; Stalin però negò e Churchill e Roosevelt non poterono fare altro che prenderne atto.
Nella relazione finale viene inserito l'impegno a garantire che tutti i popoli scelgano i propri governanti, impegno palesemente disatteso nei decenni successivi.
Nel 1958 Charles de Gaulle scrisse: La sovietizzazione dell'Europa Orientale non era che la conseguenza fatale di quanto era stato convenuto a Jalta.
Curiosità.
Durante lo svolgimento dei lavori, Roosevelt chiese informalmente a Stalin cosa ne pensasse di Hitler: questi rispose "un ragazzo che ha certamente del talento, ma che si comporta da superficiale".
</doc> 
<doc id="915" url="http://it.wikipedia.org/wiki/Confucio">
Confucio.
La sua speculazione filosofica ha dato origine ad una intera tradizione culturale, il Confucianesimo (Rújiā 儒家): i suoi insegnamenti hanno influenzato profondamente il pensiero e lo stile di vita cinese, coreano, giapponese e vietnamita.
Confucio visse in Cina nel Periodo delle primavere e degli autunni, un'epoca di instabilità politica e di diffusa corruzione, dominato dalle guerre tra stati feudali.
La sua filosofia si basava sull'etica personale e politica, sulla correttezza delle relazioni sociali, sulla giustizia, sul rispetto dell'autorità familiare e gerarchica, sull'onestà e la sincerità.
La difesa di questi valori gli assicurò sotto la dinastia Han (206 a.C.–220 d.C.) un ruolo preminente rispetto ad altre dottrine come il legalismo (Fǎjiā 法家) e il taoismo (Dàojiā 道家).
Il pensiero confuciano fu introdotto in Europa dal gesuita Matteo Ricci, che fu il primo a latinizzare il nome di Kǒngfūzǐ in Confucio.
I suoi insegnamenti sono raccolti negli Analecta (Lùnyǔ 論語), una raccolta di aforismi e frammenti di discorsi compilata molti anni dopo la sua morte dai suoi discepoli.
Sebbene, infatti, per più di duemila anni la tradizione lo abbia ritenuto autore o curatore di tutti i Cinque Classici, gli storici moderni non ritengono di poter attribuire con certezza a Confucio nessuno scritto fra quelli che la tradizione lega al suo nome.
Cenni biografici.
Secondo la tradizione, Confucio nacque nella città di Qufu nello Stato di Lu (ora parte dell'odierna provincia di Shandong) nel 551 a.C., durante il Periodo delle primavere e degli autunni.
In quest'epoca si situa anche l'inizio del movimento filosofico delle Cento scuole di pensiero.
Sempre secondo la biografia tradizionale, riportata da Sima Qian nelle sue Memorie di uno storico, il padre di Confucio, che apparteneva ad una famiglia nobile impoverita discendente dalla dinastia Shang, aveva sposato a sessantacinque anni, in seconde nozze, una fanciulla di quindici anni.
Un matrimonio del genere, secondo le consuetudini dell'epoca, era da considerarsi un'unione illecita (yěhé 野合).
Confucio perse il padre all'età di tre anni, e fu allevato dalla madre, che riuscì ad assicurargli un'istruzione anche se la famiglia viveva in povertà.
Non ci sono notizie certe sulla vita di Confucio.
La sua ascesa sociale lo pone nell'ambito della classe emergente Shì (士), a metà tra la vecchia nobiltà e la gente comune, alla quale, come Confucio, appartenevano uomini di talento ma di origini modeste che cercavano di raggiungere una posizione elevata grazie alle proprie doti intellettuali.
Egli stesso, riferiscono gli Analecta, vantava le sue umili origini che lo avrebbero spinto a sviluppare le sue capacità..
Secondo Mencio (370 a.C. - 289 a.C.), Confucio si sarebbe occupato dell'amministrazione di negozi e di pascoli e bestiame.
Probabilmente, svolse compiti amministrativi per il governatore della provincia.
Sima Qian, riferisce che dopo i cinquant'anni Confucio divenne ministro della giustizia del duca di Lu, ma fu in seguito costretto a dimettersi e ad andare in esilio.
Iniziò quindi un lungo viaggio attraverso gli stati di Wei, Song, Chen, Cai, e Chu, cercando impiego presso i governanti come consigliere..
Tornato nello stato di Lu, trascorse gli ultimi anni dedicandosi agli studi e all'insegnamento, circondato da un numero crescente di discepoli.
Insegnamenti.
Negli Analecta, Confucio si presenta come un "messaggero che nulla ha inventato", il cui compito è quello di trasmettere la sapienza degli antichi.
Grande importanza è data allo studio: il libro si apre proprio col carattere cinese che indica lo studio, xué (cinese semplificato: 学, cinese tradizionale: 學).
Lungi dal tentare la costruzione di sistema filosofico, Confucio invitava i suoi discepoli a riflettere profondamente su se stessi e sul mondo, approfondendo la conoscenza del passato da cui trarre insegnamento attraverso lo studio degli antichi testi.
In un periodo storico segnato dalle divisioni e da guerre sanguinose fra stati feudali, Confucio ripropose il concetto di Mandato del cielo (天命 pinyin: Tiānmìng) che avrebbe potuto riunificare la Cina e ridare finalmente pace e prosperità al popolo..
Ma allo stesso tempo, l'interpetazione confuciana del Mandato del cielo era innovativa, poiché egli pensava ad un trono sul quale si sarebbero succeduti sovrani scelti sulla base della loro statura morale, non della parentela di sangue, capaci di diffondere la virtù fra il popolo senza il bisogno di leggi dure e restrittive.
La concezione confuciana del jūnzi (君子), termine che prima di Confucio indicava la nobiltà di sangue, è piuttosto quella della nobiltà d'animo (spesso junzi è tradotto come uomo superiore), acquisita con la pratica delle virtù.
Il suo insegnamento, dunque, benché principalmente orientato alla formazione dei futuri uomini di potere, era aperto a tutti, non solo ai figli della nobiltà.
Gli insegnamenti di Confucio furono raccolti e organizzati dai suoi discepoli negli Analecta.
Filosofia.
Sebbene in Cina i precetti di Confucio siano stati seguiti per secoli come una religione, si discute ancora se il Confucianesimo possa essere considerato una religione.
I testi confuciani, infatti, non esprimono una concezione chiara della divinità, e trascurano molti aspetti della spiritualità, come la natura dell'anima.
I principi del Confucianesimo raccolsero un grande favore soprattutto perché si fondavano in larga parte sulla tradizione e le credenze già radicate nella tradizione cinese.
Confucio esaltò infatti la lealtà familiare, il culto degli antenati, il rispetto degli anziani da parte dei giovani (e secondo interpretazioni posteriori, la sottomissione della moglie al marito), proponendo la famiglia come base di un governo ideale.
Guardava al passato con nostalgia ed esortava i potenti ad ispirarsi agli antichi modelli di virtù.
Gli studiosi sono oggi molto cauti nell'attribuire a Confucio specifiche affermazioni, poiché non esistono testi che possano essere fatti risalire a lui con certezza.
I principi del confucianesimo sono stati infatti elaborati nei secoli, in un corpus di scritti che si è andato creando ed accrescendo soprattutto nel periodo fra la sua morte e la fondazione dell'impero cinese nel 221 a.C.
Discepoli.
Confucio ebbe molti discepoli e seguaci, in Cina e in Estremo Oriente.
I discepoli di Confucio e il suo unico nipote, Zisi, assicurarono continuità agli insegnamenti filosofici del maestro dopo la sua morte.
Pur basandosi sul pensiero etico e politico confuciano, due dei suoi seguaci più celebri, Mencio (IV secolo a.C.) e Xun Zi (III secolo a.C.) ne enfatizzarono aspetti radicalmente diversi.
Durante la dinastia Song, Zhu Xi (1130-1200) rinnovò il confucianesimo con idee mutuate dal taoismo e dal buddismo.
Il rinnovamento operato da Zhu Xi divenne in seguito un'ortodossia incontestata.
Solo con l'avvento della Repubblica popolare cinese si è abolito l'insegnamento dei Quattro Libri e dei Cinque classici confuciani.
</doc> 
<doc id="917" url="http://it.wikipedia.org/wiki/Cabala_%28esoterismo%29">
Cabala (esoterismo).
La cabala nella tradizione occidentale rappresenta il punto di incontro principe per tutti i pezzi dell'esperienza esoterica: magia, gnosi, orfismo, etc.
Prende spunto dall'approccio mistico della cabala ebraica ma esce dai confini principalmente religiosi di quell'esperienza.
Non si può stabilire un punto di inizio storico per questa forma di misticismo, poiché possiamo rintracciare continui contatti fra il mondo mistico ebraico e le altre culture esoteriche.
Cabala cristiana.
Durante il Rinascimento l'interesse per la cabala crebbe fra i cristiani, alcuni dei quali pensavano potesse perfettamente inserirsi nel contesto di quella religione.
Il risultato differisce in molti punti dalla cabala ebraica e si avvicina maggiormente all'esoterismo.
Una introduzione alla moderna cabala cristiana, da un punto di vista mistico, è il libro cabala mistica di Dion Fortune.
La cabala cristiana usa procedure simili a quella ebraica ma utilizzando il greco.
Cabala moderna.
Nei tempi moderni la Cabala esoterica tende a coincidere con la cabala ermetica.
Aleister Crowley, considerato uno dei fondatori del moderno occultismo, diede la seguente definizione di Cabala: L'interesse odierno per la Cabala è causato dai suoi sottili riferimenti psicologici che, secondo gli appassionati, ne fanno un ottimo strumento di riflessione e indagine dell'animo umano, addirittura paragonato per potenza alla Mitologia greca.
Curiosità.
La cantante Madonna, che in passato si era definita cattolica, si è convertita nei primi anni 2000 a una forma di cabalismo, convertendo al suo credo anche diversi altri membri del jet set statunitense, fra cui Demi Moore, Britney Spears e Gwyneth Paltrow.
Articoli.
libro in italiano di Rav Michael Laitman PhD
</doc> 
<doc id="926" url="http://it.wikipedia.org/wiki/Copyright">
Copyright.
Il copyright (termine di lingua inglese che letteralmente significa diritto di copia) è l'insieme delle normative sul diritto d'autore in vigore nel mondo anglosassone e statunitense.
Col tempo, ha assunto in Italia un significato sempre più prossimo ad indicare le "norme sul diritto d'autore vigenti in Italia", da cui in realtà il copyright differisce sotto vari aspetti.
È solitamente abbreviato con il simbolo ©.
Storia.
Le prime normative sul diritto di copia (copyright) furono emanate dalla monarchia inglese nel XIV secolo, con la volontà di operare un controllo sulle opere pubblicate nel territorio.
Col diffondersi delle prime macchine automatiche per la stampa, infatti, inziò ad affermarsi una libera circolazione fra la popolazione di scritti e volumi di ogni argomento e genere.
Il governo, poiché la censura era all'epoca una funzione amministrativa legittima come la gestione della sicurezza pubblica, percepì il bisogno di controllare ed autorizzare la libera circolazione delle opinioni.
Venne perciò fondata una corporazione privata di censori - la London Company of Stationers (Corporazione dei Librai di Londra) - i cui profitti sarebbero dipesi dall'efficacia del proprio lavoro.
Agli Stationers (ovvero gli editori) furono concessi i diritti di copyright su ogni stampa, con valenza retroattiva anche per le opere pubblicate precedentemente.
La concessione prevedeva il diritto esclusivo di stampa, e quello di ricercare e confiscare le stampe ed i libri non autorizzati, financo di bruciare quelli stampati illegalmente.
Ogni opera, per essere stampata, doveva essere registrata nel Registro della corporazione, registrazione che era effettuabile solamente dopo il vaglio del Censore della corona o la censura degli stessi editori.
La corporazione degli editori esercitava funzioni di polizia privata, dedita al profitto e al controllo da parte del governo.
Ogni nuova opera veniva annotata nel registro della corporazione sotto il nome di uno dei membri della corporazione il quale ne acquisiva il “copyright”, ovvero il diritto esclusivo sugli altri editori di pubblicarla; una corte risolveva le eventuali dispute fra membri.
Il copyright, perciò, nasce come diritto dell'editore e non dell'autore.
Nel successivo secolo e mezzo la corporazione dei censori inglesi generò benefici per il governo e per gli editori: per il governo, esercitando un potere di controllo sulla diffusione delle informazioni; per gli editori, traendo profitto dal proprio monopolio.
Sul finire del XVII secolo, però, l'imporsi di idee liberali nella società frenò le tradizionali politiche censorie e causò la fine del monopolio degli editori.
Temendo una liberalizzazione della stampa e la concorrenza da parte di stampatori indipendenti ed autori, gli editori fecero leva sul Parlamento.
Basandosi sull'assunto che gli autori non disponessero dei mezzi per distribuire e stampare le proprie opere (attività all'epoca assai costosa e quindi riservata a pochi), mantennero i privilegi acquisiti chiedendo l'attribuzione agli autori dei diritto di proprietà sulle opere prodotte con la clausola che questa proprietà potesse essere trasferita ad altri tramite contratto.
Di lì in poi gli editori non avrebbero più generato profitto dalla censura sulle opere, ma dal trasferimento dei diritti firmato dagli autori, necessario per la altrimenti troppo costosa pubblicazione delle opere.
Nel 1710 venne perciò emanata la prima norma moderna sul copyright: lo Statuto di Anna (Statute of Anna).
A partire dalla Statuto di Anna, gli autori, che fino ad allora non avevano detenuto alcun diritto di proprietà, ottennero il potere di bloccare la diffusione delle proprie opere, mentre la corporazione degli editori incrementò i profitti grazie alla cessione - sostanzialmente obbligatoria per ottenere stampa e distribuzione - da parte degli autori di vari diritti sulle opere.
Il rafforzamento successivo dei diritti d'autore su pressione delle corporazioni, generò gradualmente il declino di altre forme di sostentamento per gli autori (come il patronato, la sovvenzione, ecc.), legando e sottoponendo indissolubilmente il sostentamento dell'autore al profitto dell'editore Nel corso dei successivi due secoli anche la Francia, la Repubblica Cisalpina, il Regno d'Italia, il Regno delle Due Sicilie e il resto d'Europa emanarono legislazioni per l'istituzione del copyright (o del diritto d'autore).
Talune con ispirazioni maggiormente illuministe e democratiche rispetto a quella anglosassone.
Nel 1886, il 9 settembre, fu costituita l'Unione internazionale di Berna, per coordinare i rapporti in questo campo, di tutti i paesi iscritti, ancora oggi operante.
Lo sviluppo tecnologico e l'avvento di Internet.
Nel XX secolo, l'avvento dei riproduttori ed in particolare del computer e di internet, ha fatto venir meno uno dei cardini alla base del copyright in senso classico: ovvero il costo e la difficoltà di riprodurre e diffondere sul territorio le opere, aspetti fino ad allora gestiti dalla corporazione degli editori dietro congruo compenso o cessione dei diritti da parte degli autori.
Ciò ha reso assai difficile la tutela del copyright come tradizionalmente inteso.
Il primo episodio con eco internazionale, si è avuto a cavallo fra il XX e il XXI secolo con il cosiddetto caso Napster, uno dei primi sistemi di condivisione gratuita di file musicali, oggetto di enorme successo negli anni a cavallo del millennio.
La chiusura di Napster avvenuta nel 2002 e generata dalle denuce dagli editori che vedevano nel sistema un concorrente ai propri profitti, non ha risolto se non per breve tempo il problema.
Nuovi programmi di file sharing gratuito sono sorti rimpiazzando l'originale Napster e vanificandone la chiusura.
Una costante ed ingente diminuzione delle vendite di album musicali è scaturita dalla diffusione di questi sistemi.
Il file sharing, gestito tramite il sistema del peer-to-peer, e in generale le nuove tecnologie e internet si sono evolute e diffuse con grande velocità, rendendo difficile per le legislazioni internazionali un'aggiornamento con la medesima prontezza.
Copyleft.
Nel 1984, Richard Stallman e la Free Software Foundation svilupparono un meccanismo originato dal copyright, specifico per la gestione dei diritti sulla proprietà dei software.
Utilizzando un doppio senso della lingua inglese (nella quale "right" significa sia "diritto", sia "destra") denominarono questo meccanismo copyleft ("left" significa sia "lasciato", sia "sinistra", a sottolineare una filosofia opposta a quella del copyright); tale principio è stato ampiamente applicato nell'ambito del Software libero.
Italia.
Il diritto d'autore italiano è disciplinato prevalentemente dalla e successive modificazioni, e dal Titolo IX del Codice Civile.
La legge italiana sul peer-to-peer punisce: In tutti e tre i casi le sanzioni sono penali, la multa è in questo caso non una sanzione amministrativa, ma parte di una sanzione penale, in relazione ai "delitti", non una contravvenzione.
La legge del 2005 ha ridotto le multe da un massimo di 15000 euro a un massimo di 3000 per tutte le tipologie, e nel caso b) le pene che prima prevedevano la reclusione d auno a quattro anni.
La pena per una sola violazione, un singolo file scaricato, è di circa 1000 euro e può essere al massimo triplicata, in caso di download/upload di più di un file.
L'aver commesso illecito comporta in tutti e tre i casi l'iscrizione di una condanna nella fedina penale, per il quale il giudice può concedere a discrezione il beneficio della non-menzione davanti ai privati (esempio per accertamenti in un colloquio di lavoro), ma che resta interamente visibile alla pubblica amministrazione o per un concorso pubblico.
Sempre, per tutti e tre i casi, la legge ammette l'oblazione: se l'accusato paga prima dell'avvio del procedimento penale, il reato è estinto e la sua fedina è completamente pulita.
Pagando prima, la sanzione è dimezzata, e può quindi essere al massimo intorno ai 1500 euro.
Le ultime due tipologie (2 e 3) sono parte dell'utilizzo delle reti P2P per uso non personale, e al loro interno esiste la distinzione di finalità, fra scopo di profitto e scopo di lucro.
Nel gergo giuridico, il profitto non necessariamente ha una finalità economica, può essere l'operato di quanti mettono in condivisione file a titolo gratuito, perché non condividono la normativa o per ottenere crediti per il download di altro materiale.
Germania.
In base ad un disegno di legge proposto del governo del Cancelliere Angela Merkel approvato dal Parlamento Tedesco, in Germania la violazione del diritto d'autore viene equiparata al reato di furto.
Le pene detentive per la violazione di copyright, per l'appunto eguali a quelle per il furto, sono di cinque anni di reclusione e sono le maggiori in Europa.
Per il reato possono essere inquisiti anche i minori di 18 anni.
Francia.
In Francia il download illegale di opere da internet è punito con una multa di 30 euro, che aumenta di sei volte per chi mette in condivisione dette opere.
Viene punito con la reclusione fino a tre anni chi inventa programmi per il P2P.
Dal novembre 2007 gli ISP (Internet Service Provider), in seguito ad un avvertimento, possono sospendere temporaneamente o definitivamente l'accesso ad internet a coloro che vengono colti a scaricare materiale illegalmente.
Stati Uniti.
Negli Stati Uniti la legislazione in materia di copyright è contenuta nel Titolo 17 dello United States Code.
Le violazioni di copyright sono pertanto considerate reato federale e possono comportare, in sede civile, multe fino a 100.000$.
Tuttavia la legge statunitense prevede il concetto di fair use, che lascia ampi spazi per la riproduzione di opere con scopi didattici o scientifici.
In Italia la pretesa della Siae di richiedere compensi per diritto d'autore anche per le attività didattiche è stata oggetto di una interrogazione parlamentare del senatore Mauro Bulgarelli, che ha chiesto di valutare l'opportunità di estendere anche in Italia il fair use.
Gran Bretagna e nazioni nel Common Law.
In Gran Bretagna è stato annunciato l'intento di non prorogare il diritto d'autore attualmente posto a 50 anni dopo la morte dell'autore e di non imitare gli Stati Uniti che lo hanno portato a 5 anni.
Nei Paesi del Common Law (Gran Bretagna, Australia, Nuova Zelanda, Singapore) l'attenuazione alla rigidità del copyright è regolata dal fair dealing, che esenta le attività didattiche ed altre ipotesi dall'usuale normativa.
Le direttive europee.
Il Parlamento europeo è intervenuto in materia di copyright con una Direttiva nel 2004, con importanti emendamenti a difesa degli utenti.
Ha poi emanato nel 2007 una seconda direttiva, a maggiore tutela dei detentori di diritti d'autore.
La direttiva Ipred1.
Anche l'originaria direttiva conteneva, in fase di presentazione, norme penali, che erano state omesse per riuscire ad ottenere l'approvazione entro il 1° maggio 2004 (v.
).
Il Parlamento europeo ha votato, in seduta plenaria la relazione che accoglie la proposta della Commissione ma, nello stesso tempo propone una serie di emendamenti.
Con uno, in particolare, sulla base del fair use prima esistente solo ne diritto americano, si stabilisce che la riproduzione in copie o su supporto audio o con qualsiasi altro mezzo, a fini di critica, recensione, informazione, insegnamento (compresa la produzione di copie multiple per l'uso in classe), studio o ricerca, «non sia qualificato come reato».
La direttiva Ipred2.
Il Parlamento di Strasburgo nell'aprile 2007 ha approvato il testo di una nuova direttiva che mira a modificare la direttiva 2004/48/EC sui diritti di proprietà intellettuale.
Poiché è la seconda direttiva sull'argomento ha preso il nome di IPRED2.
La Direttiva IPRED2, detta "Ip Enforcement", è stata recepita in Italia a maggio 2007 e introduce diverse misure a maggiore tutela dei detentori di diritti d'autore.
In particolare, obbliga gli Internet Service Provider a fornire i dati personali degli utenti in caso di contestazione da parte dei detentori dei diritti.
Si tratta di rivelare i nominativi o i numeri telefonici corrispondenti agli indirizzi IP, rilevati da società specializzate nelle intercettazioni su reti P2P.
L'obbligo in precedenza valeva solamente rispetto a interventi delle forze dell'ordine o di pubblica autorità.
La Direttiva riconosce implicitamente un valore probatorio alla rilevazione degli indirizzi IP.
Deroghe ai diritti per pubblica utilità.
La proprietà intellettuale può essere oggetto di "esproprio" per fini di pubblica utilità, che prevalgono sull'interesse del privato.
In un caso del genere, rientra la distruzione o lo spostamento ad altro sito di un'opera d'arte anche contemporanea, per realizzare un'autostrada o una ferrovia; oppure la produzione di un farmaco che è troppo costoso acquistare dal legittimo produttore, non riconoscendo validità al brevetto sul territorio nazionale e non pagando il copyright allo scopritore in deroga ad un brevetto internazionale depositato all'estero (si tratta della registrazione parallela).
La definizione di pubblica utilità, per quanto ampia e discrezionale, solitamente riguarda prodotti tangibili, non la fruizione di servizi, come potrebbe essere un intrattenimento musicale.
Proprietà intellettuale e bene comune.
A sostegno di una disciplina giuridica dei brevetti sorgono una serie di considerazioni in particolare nel settore delel arti.
Le arti (scultura, pittura, etc.
) sono considerate un fattore di crescita della società e del cittadino, cui tutti hanno diritto di accesso in base ad un diritto all'istruzione e di un diritto, da questo indipendente, alla fruizione della bellezza, quale bisogno dell'uomo, poichè la legge non deve limitarsi a gantire il soddisfacimento delle necessità primarie della persona, ma la possibilità di una sua completa realizzazione.
Altri sostengono che l'arte non è mai il prodotto di un singolo individuo, e che non è quantificabile il contributo e le influenze che qualunque artista ha avuto, anche in modo inconsapevole, da altri artisti e uomini comuni, passati e contemporanei, e il debito dell'autore nei loro confronti.
In questo senso, l'opera è prodotto e proprietà di una società e di un epoca, più che di un individuo e dei suoi eredi.
Il principio di un diritto collettivo alla fruizione della bellezza e all'apprendimento dall'arte, nelle loro opere originali sono state idee che portarono nel '700 alla nascita dei primi Musei che erano concepiti come il luogo in cui l'arte veniva valorizzata e doveva essere conservata, piuttosto che all'interno di collezioni private gelosamente custodite.
Pure per la musica, per quanto sia un' arte non "tangibile", alcune considerazioni spingono per un diritto d'accesso collettivo che può esserci solo a titolo gratuito o comunque a basso costo: il fatto che la musica è cultura e i cittadini hanno diritto d'accesso ai livelli più alti dell'istruzione, il diritto allo studio nei conservatori che richiedono spese notevoli per lo strumento e il materiale didattico musicale, la bellezza come bene comune e valore apartitico.
Durata ed ereditarietà del diritto d'autore.
La normativa sul diritto d'autore prevede una durata del copyright limitata nel tempo e variabile significativamente a seconda della categoria merceologica tutelata (medicinali, brani musicali, software, ecc.).
Il periodo di copyright dovrebbe consentire di avere un adeguato margine di guadagno e di recuperare i costi che precedono l'entrata in produzione e la distribuzione del prodotto.
La durata, in linea di principio, è proporzionale ai costi da remunerare.
Tuttavia non sempre la proporzione viene rispettata.
Per esempio un brano musicale ha un durata di copyright di 70 anni, mentre per un medicinale, che ha costi di ricerca e sviluppo assai maggiori, il periodo di copertura è di 30 anni.
Storicamente, la morte dell'autore causava l'estizione del copyright.
In seguito, il diritto d'autore è passato agli eredi del soggetto e quindi la durata prevista dalla legge è prescrittiva (30/70 anni in ogni caso).
È stata modificata anche la distribuzione dei margini: all'editore tocca talvolta più dell'autore, talora più del 50% (a fronte di un equo margine che per un intermediario è generalmente intorno al 20%).
Dibattito sulle pene per la violazione del diritto d'autore.
Nelle legislazioni internazionali è frequente una tendenza all'equiparazione fra la violazione del diritto d'autore e il reato di furto.
Esiste un dibattito non solo sull'entità delle pene che una simile equiparazione comporta, ma anche sulla reale opportunità di accomunare le due tipologie di reato.
L'equiparazione al furto comporta infatti un considerevole inasprimento delle pene.
Analogo dibattito investe il rispetto del proporzionalismo fra le pene rispetto alla gravità del reato.
Il plagio, infatti, prevede pene inferiori al furto (sebbene l'utilizzo commerciale sia un'aggravante nella violazione di copyright).
In sostanza, chi copia e vende opere in forma identica all'originale commette un reato punito molto più severamente del plagio, ovvero di chi apporta lievi modifiche e, cambiando il titolo, si appropria di una qualche paternità sull'opera.
</doc> 
<doc id="934" url="http://it.wikipedia.org/wiki/Charles_Krauthammer">
Charles Krauthammer.
Charles Krauthammer è un editorialista statunitense, insignito nel 1987 del Premio Pulitzer.
</doc> 
<doc id="935" url="http://it.wikipedia.org/wiki/Cronologia_dell%27integrazione_europea">
Cronologia dell'integrazione europea.
In ordine cronologico i diversi eventi che hanno caratterizzato la nascita e la crescita di quella che oggi viene chiamata Unione europea.
Non vengono elencati eventi legati alla NATO, AELS o altri organismi europei, se non ricollegati direttamente all'Unione europea.
</doc> 
<doc id="938" url="http://it.wikipedia.org/wiki/Chaim_Potok">
Chaim Potok.
Divenne famoso nel 1967 con il racconto The Chosen (Danny l'eletto), una storia quasi autobiografica su un brillante giovane figlio di un rabbino hassidico desideroso che il proprio figlio diventi anch'egli rabbino.
La notorietà gli venne anche dalla trasposizione cinematografica del romanzo proiettata nel 1981.
Potok nacque nel Bronx newyorkese da ebrei immigrati dalla Polonia.
Secondo la tradizione i genitori gli diedero pure un nome ebraico (Chaim Tvzi, Chaim significa vita in ebraico).
L'educazione ortodossa gli insegnò sia il Talmud che conoscenze secolari.
Dopo la laurea in letteratura ebraica e la successiva nomina a rabbino, Potok venne arruolato come cappellano nell'esercito statunitense, dove rimase per oltre un anno nella guerra di Corea.
Divenne editore di Conservative Judaism e della Jewish Publication Society.
Nel 1965 ricevette il Ph.D dallUniversity of Pennsylvania.
</doc> 
<doc id="942" url="http://it.wikipedia.org/wiki/Comitato_di_Liberazione_Nazionale">
Comitato di Liberazione Nazionale.
Il Comitato di Liberazione Nazionale (CLN) (creato a Roma il 9 settembre 1943) è stata un'associazione di partiti e movimenti oppositori al fascismo e all'occupazione tedesca.
Era una formazione interpartitica formata da movimenti di diversa estrazione culturale e ideologica, composta da rappresentanti di comunisti (PCI), cattolici (DC), azionisti (PdA), liberali (PLI), socialisti (PSIUP) e democratici-progressisti (PDL).
Il Partito Repubblicano Italiano rimase fuori dal CLN, pur partecipando alla Resistenza, per la sua posizione istituzionale che comportava una pregiudiziale antimonarchica-istituzionale.
Rimasero fuori anche alcuni gruppi di sinistra che non accettavano il compromesso dell'unità nazionale su cui si basava il CLN che prevedeva la "precedenza alla lotta contro il nemico esterno, spostando a dopo la vittoria il problema dell'assetto Istituzionale dello Stato".
Alla seduta di fondazione parteciparono: Ivanoe Bonomi (PDL, Presidente), Scoccimarro e Amendola (PCI), De Gasperi (DC), La Malfa e Fenoaltea (PdA), Nenni e Romita (PSI), Ruini (DL), Casati (PLI).
Il mese successivo si erano già costituiti i Comitati Regionali.
Successivamente anche Comitati Provinciali.
Il primo a presidere il CLN fu Ivanoe Bonomi a cui spettò, dopo la liberazione di Roma (giugno 1944), di assumere responsabilità di governo con la Presidenza del Consiglio.
A lui successero alla Presidenza del Consiglio il 21 giugno 1945 Ferruccio Parri e il 10 dicembre 1945 Alcide De Gasperi.
Il CLN ha coordinato e diretto la Resistenza e fu diviso in CLNAI (Comitato di Liberazione Nazionale Alta Italia, presieduto da 1943 al 1945 da Alfredo Pizzoni) con sede nella Milano occupata e il CLNC (Comitato di Liberazione Nazionale Centrale); operò come organismo clandestino durante la Resistenza ed ebbe per delega poteri di governo nei giorni di insurrezione nazionale.
Ogni partito rappresentato nel CLN ebbe le sue formazioni militari partigiane, che in genere erano coordinate dal rispettivo rappresentante nel CLN (così come vi furono formazioni Repubblicane ed anche di altri gruppi di sinistra).
I Comitati Regionali e Provinciali ebbero un compito prevalentemente politico e di coordinamento, con influenza ma non comando diretto sulle formazioni militari partigiane, che rispondevano in genere direttamente al loro partito.
In vari casi le formazioni militari disattesero accordi e ordini del CLN.
Prima delle elezioni del 1946 i CLN vennero spogliati di ogni funzione e quindi sciolti nel 1947.
</doc> 
<doc id="1130" url="http://it.wikipedia.org/wiki/Costituzione_della_Repubblica_Italiana">
Costituzione della Repubblica Italiana.
La Costituzione della Repubblica Italiana è la legge fondamentale e fondativa dello Stato italiano.
Fu approvata dall'Assemblea Costituente il 22 dicembre 1947 e promulgata dal Capo provvisorio dello Stato Enrico De Nicola il 27 dicembre 1947.
Fu pubblicata nella Gazzetta Ufficiale della Repubblica Italiana n. 298, edizione straordinaria, del 27 dicembre 1947 ed entrò in vigore il 1° gennaio 1948.
Origini e nascita.
Lo Stato italiano nasce, da un punto di vista istituzionale, con la legge del 17 marzo 1861 che attribuisce a Vittorio Emanuele II, «Re di Sardegna», e ai suoi successori, il titolo di «Re d'Italia».
È la nascita giuridica di uno Stato italiano (anche se altri Stati hanno già portato tale nome nel passato, dai Goti ai Longobardi per finire al periodo napoleonico).
La continuità tra il Regno di Sardegna e quello d'Italia è normalmente sostenuta in base all'estensione dell'applicazione della sua legge fondamentale, lo Statuto albertino concesso da Carlo Alberto di Savoia nel 1848, a tutti i territori del regno d'Italia progressivamente annessi al regno sabaudo nel corso delle guerre d'indipendenza.
La conservazione dell'ordinale dinastico da parte di Vittorio Emanuele, e l'estensione dello Statuto albertino ai territori annessi hanno portato gli storici a parlare di "piemontesizzazione" dello stato italiano ad opera dei Savoia.
Lo Statuto albertino fu simile alle altre costituzioni rivoluzionarie vigenti nel 1848 e rese l'Italia una monarchia costituzionale, con concessioni di poteri al popolo su base rappresentativa.
Era una tipica costituzione "ottriata", ossia graziosamente concessa dal sovrano e, da un punto di vista giuridico, si caratterizzava per la sua natura "flessibile", ossia derogabile ed integrabile in forza di atto legislativo ordinario.
Poco tempo dopo la sua entrata in vigore, proprio a causa della sua flessibilità, fu possibile portare l'Italia da una forma di monarchia costituzionale pura a quella di monarchia parlamentare, sul modo di operare tradizionale delle istituzioni inglesi (benché il potere esecutivo fosse detenuto completamente dal re, sempre più spesso il Consiglio dei ministri rifiutò di restare in carica quando non gradito alla camera elettiva).
Il primo Parlamento dello Stato unitario, in principio del 1861, si compose con un suffragio elettorale ristretto al 2% della popolazione; nel 1882 il diritto di voto fu portato al 7% della popolazione, con riforme nel 1912 e 1918 il diritto fu esteso fino a una forma di suffragio universale maschile.
Malgrado l'articolo 1° proclamasse il cattolicesimo religione di stato le relazioni fra la Santa Sede e lo Stato furono praticamente interrotte tra il 1870 il 1929, per via della Questione romana.
A causa della mancanza di rigidità dello Statuto, col giungere del fascismo lo Stato fu deviato verso un regime autoritario dove le forme di libertà pubblica fin qui garantite vennero stravolte: le opposizioni vennero bloccate o eliminate, la Camera dei Deputati fu abolita e sostituita dalla «Camera dei fasci e delle corporazioni», il diritto di voto fu cancellato; diritti, come quello di riunione e di libertà di stampa, furono piegati in garanzia dello Stato fascista, mentre il partito unico fascista non funzionò come strumento di partecipazione, ma come strumento di intruppamento della società civile e di mobilitazione politica pilotata dall'alto.
Tuttavia lo Statuto albertino, nonostante le modifiche, non fu formalmente abolito.
I rapporti con la Chiesa cattolica vennero invece sanati e rinsaldati tramite i Patti lateranensi, che ristabilirono ampie relazioni politico-diplomatiche tra la Santa Sede e lo Stato italiano.
Nel 1943, verso la fine della seconda guerra mondiale, Benito Mussolini perse il potere, il re Vittorio Emanuele III nominò il maresciallo Pietro Badoglio per presiedere un governo che ripristinò in parte le libertà dello statuto; iniziò così il cosiddetto «regime transitorio», di cinque anni, che terminò con l'entrata in vigore della nuova Costituzione e le successive elezioni politiche dell'aprile 1948, le prime della storia repubblicana.
Ricomparvero quindi i partiti antifascisti costretti alla clandestinità, riuniti nel Comitato di liberazione nazionale, decisi a modificare radicalmente le istituzioni per fondare uno Stato democratico.
Con il progredire e il delinearsi della situazione, con i partiti antifascisti che iniziavano ad entrare nel governo, non fu possibile al re di riproporre uno Statuto albertino eventualmente modificato e la stessa monarchia, giudicata compromessa con il precedente regime, era messa in discussione.
La divergenza, in clima ancora bellico, trovò una soluzione temporanea, una «tregua istituzionale», in cui si stabiliva: la necessità di trasferire i poteri del re al figlio (ci fu un proclama del re il 12 aprile 1944), il quale doveva assumere la carica provvisoria di luogotenente del regno, mettendo da parte temporaneamente la questione istituzionale; quindi la convocazione di una Assemblea Costituente incaricata di scrivere una nuova carta costituzionale, eletta a suffragio universale (giugno 1944).
Fu poi esteso il diritto di voto alle donne (febbraio 1945) e, ormai raggiunto il silenzio delle armi, fu indetto il referendum per la scelta fra repubblica e monarchia (marzo 1946).
Formazione dell'Assemblea Costituente.
Dopo i sei anni della seconda guerra mondiale e i venti anni della dittatura, il 2 giugno 1946 si svolsero contemporaneamente il referendum istituzionale e l'elezione dell'Assemblea Costituente, con la partecipazione dell'89% degli aventi diritto.
Il 54% dei voti (più di 12 milioni) fu per lo stato repubblicano, superando di 2 milioni i voti a favore dei monarchici (che contestarono l'esito).
L'Assemblea fu eletta con un sistema proporzionale e furono assegnati 556 seggi, distribuiti in 32 collegi elettorali.
Ora i partiti del Comitato di liberazione nazionale cessarono di considerarsi uguali, si poté constatare il loro grado d'influenza.
Dominarono le elezioni tre grandi formazioni: la Democrazia Cristiana, che ottenne il 35,2% dei voti e 207 seggi; il Partito socialista, 20,7% dei voti e 115 seggi; il Partito comunista, 18,9% e 104 seggi.
La tradizione liberale (riunita nella coalizione Unione Democratica Nazionale), protagonista della politica italiana nel periodo precedente la dittatura fascista, ottenne 41 deputati, con quindi il 6,8% dei consensi; il Partito repubblicano, anch'esso d'ispirazione liberale ma con un approccio differente nei temi sociali, 23 seggi, pari al 4,4%.
Mentre il Partito d'Azione, nonostante un ruolo di primo piano nella Resistenza, ebbe solo l'1,5% corrispondente a 7 seggi.
Fuori dal coro, in opposizione alla politica del CLN, raccogliente voti dei fautori rimasti del precedente regime, c'è la formazione dell'Uomo qualunque, che prese il 5,3%, con 30 seggi assegnati.
L'intesa costituzionale.
L'intesa che permise la realizzazione della costituzione è stata più volte definita «compromesso costituzionale», consistente in una commistione di concezioni politiche diverse, risultato di reciproche rinunce e successi.
Le forze in seno all'assemblea, infatti, tendenzialmente, non avendo sicure idee sul possibile prosieguo della vita politica italiana, piuttosto che tentare di ostacolare le altre parti politiche, spinsero per l'approvazione di norme che rispecchiassero i rispettivi principi base.
I lavori dovevano terminare il 24 febbraio 1947 ma la Costituente non verrà sciolta che il 31 dicembre 1947, dopo aver adottato la Costituzione il 22 dicembre con 453 voti contro 62.
La Costituzione entra in vigore il primo gennaio 1948.
Composizione e struttura.
La costituzione è composta da 139 articoli (ma 5 articoli sono stati abrogati: 115;124;128;129;130), divisi in quattro sezioni: Caratteristiche tecniche.
La Costituzione italiana è una costituzione scritta, rigida e lunga.
Direttrici fondamentali.
Nelle linee guida della Carta è ben visibile la tendenza all'intesa e al compromesso dialettico tra gli autori.
La Costituzione mette l'accento sui diritti economici e sociali e sulla loro garanzia effettiva.
Si ispira anche ad una concezione antiautoritaria dello Stato con una chiara diffidenza verso un potere esecutivo forte e una fiducia nel funzionamento del sistema parlamentare.
Non mancano importanti riconoscimenti alle libertà individuali e sociali, rafforzate da una tendenza solidaristica di base.
Fu possibile, anche, grazie alla moderazione dei marxisti, ratificare gli accordi lateranensi e permettere di accordare una autonomia regionale tanto più marcata quanto più le minoranze erano radicate (nelle isole e nelle regioni con forti minoranze linguistiche).
I principi fondamentali.
Secondo la dottrina la Costituzione è caratterizzata da alcuni principi non revisionabili fondamentali che ne hanno ispirato la redazione.
Principio personalista.
La Costituzione coglie la tradizione liberale e giusnaturalista nel testo dell'art.
2: in esso infatti si dice che "la Repubblica riconosce e garantisce i diritti inviolabili dell'uomo".
Tali diritti sono considerati diritti naturali, non creati giuridicamente dallo Stato ma ad esso preesistenti.
Tale interpretazione è agevolmente rinvenibile nella parola "riconoscere" che implica la preesistenza di un qualcosa.
Tale impostazione, stimolata dalla componente d'ispirazione cattolica dell'assemblea costituente, fu il frutto di una sentita reazione al totalitarismo e alla concezione hegeliana dello Stato che in esso si propugnava.
Principio pluralista.
È tipico degli stati democratici.
Pur se la Repubblica è dichiarata una ed indivisibile, sono riconosciuti i diritti dell'uomo nelle formazioni sociali (art.
2), la libertà associativa (art.
18), la libertà delle confessioni religiose (art.
8), dei partiti politici (art.
49) e dei sindacati (art.
39).
È riconosciuta altresì anche la libertà delle stesse organizzazioni intermedie, e non solo degli individui che le compongono, in quanto le formazioni sociali meritano un ambito di tutela loro proprio.
In ipotesi di contrasto fra il singolo e la formazione sociale cui egli è membro, lo Stato non dovrebbe intervenire.
Il singolo, tuttavia, deve essere lasciato libero di uscirne.
Principio lavorista.
Ci sono riferimenti già agli art.
1 e 3.
Il lavoro non è solo un rapporto economico, ma anche un valore sociale.
Non serve ad identificare una classe.
È anche un dovere, ed eleva il singolo.
Nello stato liberale la proprietà aveva più importanza, mentre il lavoro ne aveva meno.
I disoccupati, senza colpa, non devono comunque essere discriminati.
Principio democratico.
Già gli altri tre principi sono tipici degli stati democratici, ma ci sono anche altri elementi a caratterizzarli: la preponderanza di organi elettivi e rappresentativi; il principio di maggioranza ma con tutela della minoranze (anche politiche); processi decisionali (politici e giudiziari) tendenzialmente trasparenti Principio di uguaglianza.
Come è affermato con chiarezza nell'art.3, tutti i cittadini sono uguali davanti alla legge (uguaglianza formale) e devono essere in grado di sviluppare pienamente la loro personalità sul piano economico, sociale e culturale (uguaglianza sostanziale) Principio di tolleranza.
Lo Stato e la Chiesa cattolica sono, ciascuno nel proprio ordine, sovrani e indipendenti (art.7) e tutte le confessioni religiose, diverse da quella cattolica, sono egualmente libere davanti alla legge (art.8) Principio pacifista.
Come viene sancito all' art.
11, la Repubblica italiana è contraria alla guerra e collabora con gli organismi internazionali per il mantenimento della pace e della giustizia fra le Nazioni Parte prima: diritti e doveri dei cittadini.
La parte prima è composta da 42 articoli, e si occupa dei diritti e dei doveri dei cittadini.
Rapporti civili.
Le libertà individuali: gli articoli dal 13 al 28 affermano che la libertà è un valore sacro, che il domicilio è inviolabile, che ogni cittadino può soggiornare e circolare liberamente.
le libertà collettive: gli articoli dal 17 al 21 affermano che i cittadini italiani hanno il diritto di riunirsi e di associarsi liberamente; che ogni persona ha il diritto di professare liberamente il proprio credo; che ogni individuo è libero di professare il proprio pensiero, con la parola, lo scritto e ogni altro mezzo di comunicazione.
Rapporti etico-sociali.
la famiglia gli articoli dal 29 al 31 affermano che la Repubblica italiana riconosce la famiglia come società naturale fondata sul matrimonio, e afferma anche che è di dovere e diritto dei genitori mantenere, istruire ed educare i figli.
la salute l'art.32 afferma che la repubblica tutela la salute come fondamentale diritto dell'individuo.
l'arte e la cultura l'art.33 afferma che l'arte e la scienza sono libere e libero ne è l'insegnamento.
la scuola l'art.34 afferma che la scuola è aperta a tutti.
Rapporti economici e rapporti politici.
l'organizzazione del lavoro: gli articoli dal 35 al 47 affermano che la repubblica tutela il lavoro, il lavoratore, e le organizzazioni sindacali.
le elezioni: l'art.48 afferma che sono elettori tutti i cittadini, uomini e donne, che hanno raggiunto la maggiore età; afferma anche che il voto è personale ed eguale, libero e segreto, e che il suo esercizio è dovere civico.
le tasse: l'art.53 afferma che tutti i cittadini sono tenuti a concorrere alle spese pubbliche in ragione della loro capacità contributiva.
Il Governo.
La nomina del Presidente del Consiglio: l'art.
92 afferma che è il Presidente della Repubblica a nominare il Presidente del Consiglio dei ministri.
Revisioni costituzionali.
Il testo originario della Costituzione ha subito alcune revisioni, adottate secondo la procedura prevista dall'art.
138 della Costituzione.
Le leggi di revisione sono le seguenti: Per ciò che concerne le altre leggi costituzionali, un primo insieme riguarda l'approvazione o la modifica degli statuti delle Regioni autonome (statuto speciale), di cui alcuni sono stati approvati nel febbraio 1948 dalla Costituente.
Si tratta delle leggi seguenti: Un ultimo insieme riguarda le leggi che introducono delle norme di natura costituzionale, e deroghe a quelle previste dalla costituzione.
Tra queste sono incluse le leggi costituzionali del 22 novembre 1967 (n°2) la legge costituzionale del 16 gennaio 1989 (n° 1).
Inoltre sono incluse le seguenti leggi: La riforma costituzionale del 2001 confermata dal referendum del 7 ottobre 2001.
Il Parlamento italiano, quasi alla conclusione della XIII Legislatura, ha approvato una rilevante modifica della Costituzione modificando 9 articoli della stessa, tutti contenuti all'interno del Titolo V della Seconda parte, relativo all'ordinamento territoriale italiano.
La legge di revisione punta a creare le basi e le condizioni essenziali per una futura trasformazione dell'Italia in una Repubblica federale, in prima istanza rovesciando l'ordine di preminenza nella formazione delle leggi disposto dall'art.117: se prima venivano elencate le materie in cui le Regioni avevano potere di legiferare (in via concorrenziale) ed era lasciata allo Stato la competenza su tutto il resto, ora vengono elencate le materie di competenza esclusiva dello Stato, nonché alcune materie di competenza concorrente dello Stato e delle Regioni, mentre viene lasciata alle Regioni la competenza generale o "residuale" (c.d.
federalismo legislativo).
Questa riforma, realizzata dall'Ulivo sulla base di un testo approvato da maggioranza e opposizione nella Commissione bicamerale per le riforme istituzionali presieduta dall'onorevole D'Alema, non è stata appoggiata dal quorum dei 2/3 del Parlamento: ciò ha permesso l'indizione di un referendum sospensivo per chiederne all'elettorato l'approvazione o la bocciatura.
Attraverso il voto popolare del referendum, svoltosi il 7 ottobre 2001, il 64,20% dei votanti (34,10% di affluenza) ha espresso la volontà di confermare la riforma, entrata poi in vigore l'8 novembre 2001.
Il progetto di riforma costituzionale del 2005 rigettato dal referendum del 25/26 giugno 2006.
Il Parlamento italiano aveva approvato una rilevante modifica delle disposizioni dell'attuale Costituzione (una cinquantina di articoli furono modificati da tale legge).
Qualora tale riforma fosse entrata in vigore, si sarebbe prospettata la nascita di una Repubblica federale con un esecutivo nettamente più forte.
Tra le principali disposizioni di tale (fallita) riforma costituzionale si possono citare in modo non esaustivo le seguenti: Tale riforma, realizzata dalla Casa delle Libertà, ha suscitato vivaci discussioni, sia nel mondo politico, sia nella società civile, dando vita ad un dibattito acceso, soprattutto in funzione del referendum confermativo di tale riforma.
La legge era stata approvata a maggioranza assoluta e, successivamente, è stato richiesto un referendum confermativo da tutti e tre i diversi soggetti abilitati a farlo (almeno un quinto dei membri di una Camera, cinquecentomila elettori, cinque consigli regionali) per chiedere all'elettorato la conferma o il rigetto di tale riforma.
Attraverso il voto popolare del referendum, svoltosi il 25-26 giugno 2006, il 61,70% dei votanti (53,70% di affluenza) ha espresso la volontà di impedire l'entrata in vigore della riforma, votando No.
L'analisi del voto ha evidenziato come in Italia il Sì abbia prevalso solo tra gli elettori di Lombardia e Veneto, mentre i voti all'estero hanno visto il prevalere del Sì in tutte le circoscrizioni, eccetto che tra gli Italiani residenti in Europa.
</doc> 
<doc id="1139" url="http://it.wikipedia.org/wiki/Terni">
Terni.
Terni è un comune di 110.638 abitanti, capoluogo della provincia di Terni.
Città ad elevato tasso di sviluppo industriale sin dal XIX secolo, ha subito pesanti bombardamenti nel corso della Seconda Guerra Mondiale, che però non le hanno impedito di rimanere uno dei fulcri dell'economia dell'Umbria.
Terni è anche nota come la "Città degli Innamorati", dato che san Valentino ne fu vescovo.
Clima.
Terni è attraversata dal fiume Nera.
Preistoria.
La città, posta in una pianura alluvionale tra il fiume Nera e il torrente Serra, vide il suo territorio abitato già nell'età del bronzo e del ferro, come testimoniano numerosi rinvenimenti.
La prima presenza umana è datata al X secolo a.C..
In base alla tipologia dei corredi funerari è possibile distinguere tre fasi: Terni I, Terni II e Terni III.
Alla prima fase, la più antica, appartengono le tombe ad incinerazione, formate da un pozzetto per lo più cilindrico.
Le analogie culturali sono con l'area laziale, soprattutto Roma-Colli Albani e Allumiere.
L'abitato corrispondente alla necropoli di questo periodo era probabilmente situato sul Colle di Pentima, lungo il margine orientale della conca ternana.
La fase Terni II, databile al IX secolo a.C., è caratterizzata dalla sostituzione del rito funerario dell'incinerazione con quello dell'inumazione.
Le sepolture ad inumazione sono formate da fosse rettangolari, riempite con terra e pietrame oltre il livello del suolo, alcune con circolo di pietre a delimitarne il perimetro, a volte con fondo pavimentato da ciottoli di fiume.
Le evidenze culturali di questa fase ricollegano la necropoli ternana all'area umbra, sabina e picena, ma con apporti dalla fase laziale di Roma-Colli Albani II, soprattutto nella ceramica.
Alla fase Terni III, databile fra l'VIII e il VI secolo a.C., appartengono le tombe di S.
Pietro in Campo, poco più ad occidente della necropoli delle Acciaierie.
Le sepolture sono tutte ad inumazione, particolarmente ricche, quelle maschili, di armi in ferro, fra cui le lance a foglia, giavellotti, spade e pugnali, in quelle femminili, lebeti, bacili, attingitoi, anfore, oltre alle fibule.
In epoca storica, secondo le Tavole eugubine, il popolo dei Naharti (Naharkum..Numen) era considerato nemico dell'arce umbra di Gubbio, al pari degli Etruschi e degli Jabusci.
È probabile che i Naharti abitassero proprio lungo il corso del Nera, la cui radice idronimica Nahar- è in comune con l'appellativo Naharkum.
Alcune sommità che circondano la piana di Terni continuarono ad essere abitate, come le propaggini meridionali dei monti Martani, disseminate di piccoli insediamenti, posti fra i 700 e i 1.000 m di altezza, non tutti a scopo abitativo, di cui il più importante è il sito fortificato di S. Erasmo di Cesi, databile almeno al V secolo a.C..
La notizia non provata che al di sopra di Rocca San Zenone si trovasse l'oppidum umbro di Vindena si riferisce probabilmente alla memoria di questi insediamenti di altura.
L'origine della città viene dunque fatta risalire al 672 a.C., come si evince da un'iscrizione latina di età tiberiana.
Il nome Interamna Nahars ha fatto pensare che il Nera e il Serra e le loro derivazioni circondassero la città, costituendo una difesa naturale.
Il nome Interamna si è poi evoluto in Teramna, Terani e, infine, Terni.
La conquista romana.
Le fonti classiche non citano quando Terni entrò a far parte delle strutture amministrative romane.
Nel 290 a.C., o poco dopo, M. Curio Dentato promosse la costruzione della Via Curia, collegando Terni a Rieti e, nel 271 a.C., realizzò il taglio del costone delle Marmore, per facilitare il deflusso delle acque del Velino nel Nera; è, quindi, probabile che già all'epoca Interamna fosse romanizzata.
Durante la seconda guerra punica, nel 214 a.C., Interamna, insieme ad altre undici colonie latine, non si trovò nelle condizioni di fornire il suo contingente di armati per formare le due legioni urbane che i consoli di quell'anno, Q.
Fabio Massimo e Q.
Fulvio Flacco, ebbero intenzione di arruolare; quest'azione, giudicata dal Senato di Roma come tradimento, fu severamente punita qualche anno dopo con l'emanazione di una legge apposita, che nella giurisdizione delle colonie latine si chiamò jus XII coloniarum.
Tra l'altro, a questo periodo risalgono le mura che circondarono il perimetro dell'abitato romano.
Alla fine del II secolo a.C. sono databili alcuni lavori di riassetto del ramo orientale della via Flaminia, che collegava (e collega) Narni a Spoleto, per riallacciarsi all'originario tracciato della consolare all'altezza di Forum Flaminii, poco a nord di Foligno.
Dopo la guerra sociale Interamna divenne municipium, non si sa se con le caratteristiche della piena cittadinanza o come civitas sine suffragio.
L' Impero Romano.
Con la sistemazione amministrativa dell'Italia, Interamna fu iscritta alla tribù Clustumina e fu inclusa nella Regio VI Umbria.
Si colloca nel periodo fra la fine del I secolo a.C. e la prima metà del I secolo d.C. la strutturazione definitiva della Terni romana.
In questo periodo furono edificati templi, il teatro, due terme e l'anfiteatro.
Durante l'Impero fu teatro di alcuni avvenimenti significativi: la resa delle ultime truppe di Vitellio alle legioni di Vespasiano nel 69, l'attribuzione, da parte del Senato, dellauctoritas imperiale a L.
Settimio Severo, già acclamato Imperatore dalle legioni d'Illiria, nel 193, e l'uccisione, nel 253, nelle campagne vicine, dell'imperatore V. Treboniano Gallo e di suo figlio G. Vibio Volusiano, mentre si apprestavano a combattere contro le legioni dell'usurpatore M.
Emilio Emiliano, acclamato Imperatore dalle truppe della Mesia.
Risale all'inizio del III secolo d.C. la testimonianza della Tabula Peutingeriana che il tracciato di riferimento della Via Flaminia non è più quello occidentale, da Narnia a Mevania, ma quello orientale, che passa per Terni, contrariamente all' itinerarium Gaditanum di due secoli prima, che indica il primo come percorso preferito.
La diffusione del Cristianesimo è attestata dall'area cimiteriale, databile al IV secolo, sorta su una necropoli pagana, alla sommità di un colle poco a sud della città, lungo la via Interamnana.
Il luogo principale di culto fu costruito probabilmente all'interno delle mura cittadine, a ridosso dell'anfiteatro, nel luogo dove ora sorge la cattedrale e fu dedicato inizialmente a S. Maria Assunta.
Dopo la Guerra Gotica, durante la quale è probabile che anche Interamna sia stata, prima occupata dagli Ostrogoti, poi ripresa dai Bizantini, la conquista più significativa fu quella longobarda, avvenuta ad opera dei Duchi di Spoleto alla fine del VI secolo e compiuta già al tempo di Autari.
Terni assunse il carattere di città di frontiera, trovandosi a poca distanza da Narni bizantina, posta a guardia della via Flaminia, nel suo tratto occidentale.
Sebbene il limite esatto fra le due aree nemiche sia molto difficilmente identificabile, si ritiene che esso fosse compreso fra la consolare Flaminia, nel suo percorso più antico, in mano ai Bizantini, e la via Interamnana, in mano ai Longobardi, che la utilizzarono per l'occupazione della Sabina occidentale, fino a Farfa.
Durante la prima fase del dominio longobardo la diocesi ternana fu soppressa da Gregorio Magno, forse più per mancanza di fedeli che per riduzione della popolazione, e fu assorbita da quella di Narni.
Il passaggio ai Franchi non mutò radicalmente la situazione, poiché Terni continuò a dipendere dal Ducato di Spoleto, pur essendo sede di un comes.
La diocesi, alla fine dell'VIII secolo, fu annessa a quella di Spoleto, ristabilendo così, ma a favore del Regno, un'anomalia istituzionale.
Proprio per questo motivo il Papato e la diocesi narnese non smisero mai di rivendicare la sovranità su Terni, facendosi forti della Promissio Carisiaca e dei capitolari successivi, che affermavano la volontà dell'Impero di restituire Narni al Papa.
Il Basso Medioevo.
Nel 1174 le soldataglie del vescovo Cristiano di Magonza la presero e la distrussero con l'accusa di non pagare le gabelle dovute.
Nonostante i Diplomi imperiali dei secoli precedenti, la cessione del territorio e della diocesi ternani al potere temporale dei Papi non si realizzò, probabilmente per le resistenze dei duchi e dei vescovi di Spoleto, e soltanto la decisa opera di annessione dell'intero Ducato di Spoleto da parte di Innocenzo III, nel 1198, riuscì a fare di Terni un pezzo del Patrimonio di S.
Pietro in Tuscia.
Nel 1218, Onorio III ricostituì il Capitolo Cattedrale nella chiesa di S. Maria Assunta, ma dotandola di una competenza territoriale molto esigua, esposta alle rivendicazioni di Narni, da una parte, e di Spoleto, dall'altra.
Quando Terni entrò a far parte del potere temporale dei Papi era già un Comune, con la magistratura dei due consoli e il Parlamento, ma con una storia di lotte per la stessa sopravvivenza.
Al momento in cui gli fu restituita la diocesi, Terni ebbe anche il Podestà e il Capitano del Popolo, apparentemente in anticipo di qualche decennio rispetto ad altri comuni umbri.
Nel giugno del 1241 Terni si sottomise spontaneamente a Federico II, che la individuò, forse per le sue vie di comunicazione con Roma, come base della sua presenza nell'Italia Centrale durante il conflitto che lo oppose, nel 1244, al papa Innocenzo IV e, come sede, nel 1247, della dieta che avrebbe dovuto ridisegnare l'assetto amministrativo e politico dell'Italia.
Ma con la morte del sovrano, Terni tornò all'obbedienza papale, anche se lo fece molto tardivamente, nel 1252.
Nel 1294 il Comune si dotò di una nuova carica, i 'quattro di credenza' o difensori del Popolo e, nel 1307, dei Priori.
Durante la Cattività avignonese continuò la resistenza al potere papale e, schiacciata fra due fortissimi Comuni, come Spoleto e Narni, fu costretta ad allearsi con Todi, che nominò fra il 1338 e il 1354 sette Podestà su dieci.
Nel 1354 si sottomise al legato Papale, il cardinale Egidio Albornoz.
Nel 1416 fu soggetta alla signoria di Braccio da Montone, ma nel 1420 i mercenari al soldo di Martino V la ricondussero sotto il potere papale.
Fra il 1444 e il 1448, prima Eugenio IV e poi Niccolò V, modificarono gli statuti comunali ed introdussero a Terni, come in altre parti del Patrimonio, il Governatorato, dando così un'impronta accentratrice all'amministrazione pontificia.
Il dominio papale.
Nel luglio del 1527 Terni accolse con favore i Lanzichenecchi, di ritorno dal sacco di Roma, e si schierò poco dopo con i Colonna nella lotta che oppose Clemente VII a gran parte della nobiltà dello Stato, refrattaria ad accettare l'autoritarismo della Curia.
In questo periodo si ebbero anche guerre intestine tra nobili e borghesi, che culminarono nel sanguinoso episodio del 25 agosto del 1564, in cui avvenne la strage dei nobili ad opera della fazione dei Banderari, soffocata dalla repressione del commissario apostolico, il cardinale Monte Valenti, inviato da papa Pio IV.
La durezza della repressione fu proporzionale alla volontà del Papa di imporre una volta per tutte la sua autorità.
Dopo il Concilio di Trento iniziò un'epoca, di circa due secoli, in cui Terni, avendo perduto una sua precisa identità, trovò in Roma un punto di riferimento.
Gli Aldobrandini e i Barberini furono per molti anni, nel corso del XVII secolo, patroni della città: ternani, come Francesco Angeloni, si recarono a Roma e si legarono a queste due famiglie.
Viceversa, importanti personaggi dell'arte e della cultura approdarono, da Roma, a Terni: Antonio da Sangallo il Giovane per dirigere i lavori della cava paolina alla cascata delle Marmore (proprio a Terni trovò la morte); Jacopo Barozzi da Vignola e Carlo Fontana per la riedificazione del Ponte Romano, Carlo Maderno per la cava clementina e Girolamo Troppa come decoratore di ville e palazzi cittadini.
Da Napoleone al Risorgimento.
Il sonno di questa piccola comunità fu bruscamente interrotto il 16 febbraio del 1797, quando il generale Louis Alexandre Berthier da Spoleto dettò le condizioni di resa all'Armata Francese.
Nel marzo dello stesso anno, Terni fu dichiarato Municipio cantonale urbano appartenente al Dipartimento del Clitumno, con capoluogo Spoleto.
Geograficamente si trovava a poca distanza dal confine fra il territorio della Repubblica Romana, termine con cui fu ridenominato il vecchio Stato Pontificio, in mano ai Francesi, e il Regno delle due Sicilie, nelle mani dei Borbone di Napoli.
Una sollevazione popolare contro gli occupanti ed un vano tentativo di reprimerla precedettero soltanto di poche settimane l'arrivo, il 14 agosto del 1799, delle truppe austro-russe del generale Gerlanitz, che di fatto pose fine alla breve esperienza napoleonica.
Dal Luglio del 1809 Terni, come parte del Circondario di Spoleto, entrò nel Dipartimento del Trasimeno, non accorpato al Regno d'Italia, ma, insieme al Dipartimento del Tevere, dipendente direttamente dalla corona imperiale.
Nel febbraio del 1831 Terni accolse le avanguardie dell'esercito del generale Sercognani, che scendeva dalle Legazioni e dalla Marca, deciso a dirigersi su Roma ed entrò a far parte del territorio delle 'Province Unite', formalmente distaccatosi dal resto dello Stato Pontificio.
Per circa un mese le truppe raccogliticce dei rivoltosi usarono Terni come base per le imprese contro Rieti e Civita Castellana, ma la resistenza papalina, il mancato aiuto della Francia e la reazione dell'Austria, che nel frattempo aveva ripreso le Legazioni, indussero Sercognani ad abbandonare l'impresa.
Il ritorno di Terni al Papa fu immediato e ne seguì un periodo di relativo benessere: nel 1842 fu ammodernata la ferriera, nel 1846 fu inaugurato un moderno cotonificio, arrivò la ferrovia che la collegava a Roma e ad Ancona.
L'esperienza della Repubblica Romana, del 1848, segnò l'inizio di una svolta politica: al contrario dei moti del 1831, l'adesione popolare fu piuttosto consistente, tanto che Terni divenne sede del 'Corpo di osservazione degli Appennini'.
Nel luglio di quell'anno, però, anche questa breve fase di liberazione dal giogo pontificio si esaurì.
Alcuni ternani seguirono Giuseppe Garibaldi che scappava verso la Romagna; uno di essi, Giovanni Froscianti, diventerà uno dei suoi più fidati collaboratori.
Annessione al Regno d'Italia.
I nuovi sentimenti popolari di chiara ribellione al potere papale, alimentati soprattutto dai mazziniani, sfociarono in dimostrazioni contro la tassa sul macinato nel 1850 e contro la tassazione delle attività artistiche ed artigiane nel 1852.
Il 20 settembre 1860 i bersaglieri piemontesi del colonnello Brignone, dopo lo scontro di Castelfidardo e la liberazione di Perugia e Spoleto, entrarono a Terni, attraverso la Porta Spoletina, e vi rimasero, poiché Terni diventò sede del comando della XV divisione.
Il Plebiscito che seguì e formalizzò l'annessione al Regno d'Italia vide 1 solo voto contrario a fronte di 3.461 voti favorevoli.
Il primo sindaco post-unitario fu eletto il 1 dicembre del 1860.
La sua posizione di città di confine fra il Regno d'Italia e lo Stato Pontificio la fece diventare ben presto la base di appoggio per le iniziative politiche e militari tese alla liberazione di Roma.
Fra il giugno e l'ottobre del 1867 partirono da Terni vari tentativi in questo senso; prima quello di un centinaio di patrioti ternani, poi quello di Menotti Garibaldi, che riuscì a prendere Montelibretti, l'impresa di Enrico e Giovanni Cairoli, che fu fermata dai papalini a Villa Glori e il tentativo di Giuseppe Garibaldi, che svanì a Mentana.
Nel Museo nazionale di Mentana sono presenti, tra gli altri, divisa, berretto e medaglie del ternano Anselmo Massarelli, nato nel 1844, uno dei Mille presente con Garibaldi anche a Bezzecca nel 1866.
Quello che non poterono i volontari garibaldini e mazziniani lo fecero la diplomazia e le truppe del generale Raffaele Cadorna, che il 6 settembre 1870 organizzò a Terni il suo quartiere generale, mentre i soldati del IV Corpo d'armata piemontese prendevano posizione ai confini; in città fu organizzato un ospedale militare e il necessario per il vettovagliamento giornaliero delle truppe, tramite ferrovia.
L'11 settembre 1870 Cadorna lanciò il Proclama con cui iniziava la campagna di guerra; il 20 settembre, esattamente dieci anni dopo l'entrata a Terni, i bersaglieri sabaudi varcavano Porta Pia.
L'industrializzazione.
Dopo l'annessione al Regno d'Italia, la volontà del Ministero della Guerra, del Commissario per l'Umbria Gioacchino Napoleone Pepoli e degli amministratori locali di fare di Terni un centro industriale e militare portò all'edificazione della 'Fabbrica d'Armi' nel 1875 e alla 'Società degli Alti Forni e Fonderie di Terni', nel 1881, su iniziativa di un imprenditore belga, Cassian Bon, che aveva rilevato una fonderia locale specializzata nella fusione di tubi e di Vincenzo Stefano Breda, titolare della 'Società Veneta per le Imprese e le Costruzioni Pubbliche ', un'azienda che utilizzava capitali dello Stato per le opere di edificazione e di impiantistica; l'obiettivo dell'impresa era quello di produrre corazze per le navi da guerra.
Nel 1884 il romano Angelo Sinigaglia acquistò ed ammodernò la ferriera; nel 1885 il genovese Alessandro Centurini iniziò la costruzione di un lanificio e jutificio; nel 1890 il torinese Antonio Bosco costruì uno stabilimento per la produzione di attrezzi agricoli; nel 1896 si costituì la 'Società Italiana del Carburo di Calcio, Acetilene ed altri Gas', che gestiva non solo stabilimenti per la produzione del carburo di calcio ma anche centrali idroelettriche.
Terni fu la quarta città italiana, in ordine di tempo, ad avere l'illuminazione pubblica ad elettricità.
L'industrializzazione creò, tuttavia, dei grossi problemi logistici per la scarsa disponibilità di case e l'inadeguatezza dei servizi pubblici, a cui si aggiunsero i pregiudizi della gente locale contro gli immigrati e la riottosità dei titolari di fondi a concedere le aree necessarie ed i diritti di sfruttamento delle acque per l'impiantistica e gli edifici.
All'inizio del XX secolo Terni era, comunque, fra le prime città industriali italiane.
Con l'industrializzazione della seconda metà dell'Ottocento fu necessario istruire i giovani nelle attività professionali di tecnico.
La situazione dell'istruzione a Terni risultava in questo periodo estremamente grave, mancando un qualsiasi tipo di scuola professionale.
A tal fine, nel 1861, fu istituito il Regio Istituto Tecnico (in seguito Istituto Industriale e Liceo Scientifico), uno dei primi quattro in Italia, che verso la fine dell'Ottocento, sotto la guida del prof.
Luigi Corradi, divenne rinomato attraendo giovani da ogni parte d'Italia.
Fra i due conflitti mondiali.
Durante la Prima Guerra Mondiale la 'Società degli Alti Forni e Fonderie di Terni' aumentò notevolmente la produzione, oltre che delle corazze per le navi da battaglia, anche di componenti dei cannoni e dei proiettili, almeno fino all'apertura degli stabilimenti Ansaldo di Genova.
La 'Fabbrica d'Armi' produceva armi di vario tipo, fra le quali il fucile Carcano Mod. 91 che equipaggiò l'esercito italiano per molti anni: durante il primo conflitto mondiale raggiunse la produzione di duemila fucili al giorno.
La 'Bosco' si affermò nelle costruzioni per i rimessaggi aeronautici e, nel 1924, iniziò la costruzione di manufatti metallici, come idroestrattori, autoclavi e bollitori.
Nel 1927 il 'Lanificio e Jutificio Centurini' era, per dipendenti e produzione, il secondo opificio italiano del settore;nel 1910 il 'Tipografico Alterocca' imetteva sul mercato il 30% delle cartoline illustrate che si stampavano in Italia.
La presenza degli operai nel tessuto sociale cittadino fu enorme, se si considera che questa categoria costituiva, all'inizio del secolo, il 70% della popolazione residente.
Nel 1901, dopo le leggi Pelloux, fu ricostituita la 'Camera del Lavoro'.
Nelle elezioni politiche del 1919 i socialisti riscossero una maggioranza del 71%.
Nonostante nel 1921 vi operassero circa cinquecento Arditi del Popolo, Terni rimase l'unico comune umbro ad amministrazione socialista fino al 17 ottobre 1922.
Sotto la spinta politica del PNF la 'Terni', come era più brevemente chiamata, finanziò, soprattutto negli anni 30, la costruzione di alloggi per gli operai, fino ad interi quartieri.
La concessione dello sfruttamento dell'intero sistema idrico Nera-Velino e le notevoli commesse militari spinsero la 'Terni' ad essere uno dei maggiori gruppi industriali italiani: entrata nell'IRI nel 1933, oltre a sfornare acciaio, produceva in un anno circa un miliardo di kilowattora di energia elettrica dalle centrali del sistema dei fiumi Salto e Turano nel Lazio, e del Vomano in Abruzzo; produceva in esclusiva, negli stabilimenti chimici di Nera Montoro, l'ammoniaca secondo il processo Casale, carburo di calcio e composti azotati nel nuovo stabilimento di Papigno.
Nel 1927 la 'Società Umbra Prodotti chimici', modificatasi poi in 'Viscosa Umbra', iniziò la produzione di solfuro di carbonio.
Nel 1939 fu costruito lo stabilimento della 'Società Anonima Industria Gomma Sintetica' (SAIGS), su iniziativa dell'IRI e della Pirelli, per la sintesi del butadiene dal carburo di calcio.
L'istituzione della provincia.
Nel 1926 fu istituita la Provincia di Terni e il territorio comunale fu ampliato fino a comprendere ben sette comuni precedenti.
Decisivi in questo senso i buoni rapporti che il podestà della citta', Elia Rossi Passavanti, aveva con il governo fascista.
Nel 1943, con l'apporto di molti operai, fu costituita la brigata partigiana 'Antonio Gramsci', che durante la Resistenza operò sull'Appennino umbro-marchigiano.
Nodo industriale di primaria importanza, Terni fu oggetto di oltre cento bombardamenti da parte degli Alleati durante la loro campagna di guerra in Italia: l'11 agosto del 1943 un bombardamento aereo, senza che l'UNPA facesse in tempo a lanciare l'allarme, provocò un numero elevatissimo di vittime, quasi tutte civili, e la distruzione di gran parte degli edifici.
Gli inglesi del generale Alexander entrarono in città il 13 giugno del 1944.
Per i motivi di cui sopra, Terni è stata insignita della Croce di Guerra al Valor Militare.
La Ricostruzione.
Le dismissioni belliche risultarono deleterie per l'acciaio ternano: fra il 1947 e il 1952 furono licenziati quattromila e settecento lavoratori.
Tuttavia, la capacità produttiva e le competenze delle maestranze sopravvissute alla guerra permisero di recuperare tutto il sistema idroelettrico e di installare una linea diretta con Genova per l'alimentazione del nuovo stabilimento siderurgico dell'Ilva di Cornigliano.
Ma nel 1962, con l'istituzione dell'ENEL, tutte le fonti energetiche della società ternana furono nazionalizzate.
Seguì, a breve, lo scorporo delle altre attività: l'elettrochimico di Nera Montoro fu ceduto all'Anic, nel 1967 lo stabilimento di Papigno passò all'ENI; le attività siderurgiche furono incorporate nella Finsider.
Negli anni '50 fu chiuso lo stabilimento della Viscosa, nel 1970 cessò l'attività il 'Lanificio e Jutificio Centurini' e nel giugno del 1985 chiuse i battenti la SIRI, nonostante i grandi successi industriali degli anni '50.
Nel 1949 la SAIGS fu ceduta alla Montecatini, che ricovertì gli impianti per la produzione dei polimeri sintetici.
Nel 1960 iniziò la produzione del 'Meraklon', seguita dal 'Montivel' e dal 'Moplefan', suddivisi, agli inizi degli anni '70, in varie sub-unità, imperniate sul polipropilene in granuli, fiocco, film, filo.
La 'Fabbrica d'Armi', pur subendo un inevitabile ridimensionamento dopo il secondo conflitto mondiale, con la denominazione di 'Stabilimento Militare Armamento Leggero', ha continuato ad essere uno dei siti nazionali per la manutenzione delle armi dell'esercito italiano e della NATO.
La riconversione di alcuni impianti industriali, dopo gli anni '80, non è stata meno importante: la vecchia società 'Terni', sotto la denominazione di 'Acciai Speciali Terni', un insieme di attività siderurgiche ad alta specializzazione, è stata acquistata nel 1994 dalla multinazionale tedesca Thyssen Krupp, l'area della 'Bosco' ospita il 'Centro Multimediale', lo stabilimento di Papigno è stato riconvertito a studi cinematografici e museo, l'ex-SIRI è stata destinata al terziario.
Negli ultimi quindici anni, Terni è diventata una città-cantiere: dai primi anni novanta non si sono fermati i lavori che via via stanno portando ad un radicale cambiamento del centro cittadino, imperniato sui "tre centri storici" del Quartiere Clai come centro della città romana, del Quartiere Duomo come centro della città medioevale e dell'asse Piazza Europa-Piazza della Repubblica-Corso Tacito come centro della città moderna.
Nel gennaio 2006 sono iniziati i lavori, con quasi venti anni di ritardo (il progetto preliminare era infatti del 1987), di Corso del Popolo, dove al posto di un terrapieno adibito a parcheggio sorgerà un centro direzionale, un moderno parcheggio multipiano interrato, edifici residenziali e un parco che farà da continuum tra i Giardini della Passeggiata e il fiume Nera.
La città, nel secondo dopoguerra, ha avuto una forte espansione ben oltre i villaggi operai d'inizio secolo, sviluppandosi su quattro assi a raggiera intorno al nucleo centrale e ponendo al nuovo piano regolatore Ridolfi (e sue succesive varianti) il problema della vivibilità delle periferie e del loro collegamento con il resto della città.
La viabilità ha dovuto superare l'antico schema dell'unico asse preferenziale della Flaminia, contestualizzando i progetti in un ambito interregionale, come la direttrice Rieti-Terni-Civitavecchia, la SS 3 bis e la piattaforma logistica, ancora non realizzata, tutte essenziali per le industrie del ternano.
Simboli.
La leggenda legata alla città di Terni e al suo stemma narra che molti anni fa, la presenza nel territorio di un terribile drago chiamato Tiro o Thyrus provocava paura e apprensione tra la cittadinanza, e che neanche i più coraggiosi, chiamati dal Consiglio degli Anziani, osavano avventurarsi in quei territori e nessuno riusciva a risolvere la questione.
Quando il Consiglio era sul punto di rinunciare alla battaglia, si fece avanti un giovane ternano della nobile famiglia dei Cittadini: si dice che indossasse una lucente armatura e che sfoderasse tutta la sua fierezza e la sua voglia di sfidare l'orribile drago: "Vado io a fare una visita a quel mostro.
Cosa ne dite?
", sembra che disse presentandosi agli Anziani, i quali accettarono e lo benedirono augurandogli ogni fortuna.
Il coraggioso sorprese il mostro addormentato e la cosa sembrava facilitare il suo ardito compito.
Ma mentre stava per colpirlo con la sua lancia, il drago si alzò e gli balzò contro.
Da qui ne seguì una spaventosa battaglia, durante la quale la bestia aveva la meglio.
Ma un certo punto, il bagliore di un raggio di sole riflesso nell'armatura accecò il drago: fu l'occasione giusta, il giovane scagliò la sua lancia e trafisse a morte il mostro.
Tutti i cittadini si riunirono immediatamente sul luogo del combattimento per vedere con i propri occhi quello che era accaduto.
Seguirono giorni di festa per celebrare il giovane, che fu premiato con dei terreni che un tempo erano di appartenenza del mostro.
Stemma e gonfalone.
Il drago della leggenda, che aveva per nome Thyrus (Tiro), è riportato sullo stemma della città di Terni.
Sul gonfalone della città invece, campeggia la scritta Thyrus et amnis dederunt signa Teramnis.
Evoluzione demografica.
Già dagli ultimi anni del XIX secolo con l'espansione della grande industria la città passò dai 30.000 abitanti ai circa sessantamila in poco tempo.
Dopo la seconda guerra mondiale, la seconda ondata di immigrazione interna fece superare la cifra dei centomila abitanti negli anni sessanta, e allora nel nuovo Piano Regolatore degli architetti Ridolfi e Franckl, si pensò che la città raggiungesse facilmente i 200.000 in pochi decenni.
Con la crisi della siderurgia degli anni settanta e ottanta, il numero degli abitanti si è stabilizzato sugli odierni 110.000 circa.
L'area urbana rappresentata dalla conca ternana raggiunge quasi 150.000 abitanti Università.
Con l'apertura del triennio clinico della facoltà di Medicina, nel 1974, l'Università di Perugia compiva uno dei suoi primi decentramenti sulla città di Terni.
Seguì, negli anni novanta, l'apertura della facoltà di Ingegneria, il completamento del ciclo unico di Medicina e l'avvio del Diploma Universitario in Economia Aziendale (DUEC), che diedero nuovo impulso alla vita universitaria: sono stati avviati nuovi corsi di laurea, che ospitano 5.000 iscritti nelle cinque facoltà riunite nel Polo scientifico e didattico di Terni dell'Università degli studi di Perugia: Nell'anno accademico 2002-2003 avrebbe dovuto inaugurarsi anche la facoltà di Biotecnologie, ma disguidi e ritardi burocratici tra le varie istituzioni (Comune, Regione e Università) ne hanno bloccato l'avvio.
Già alla fine degli anni ottanta, si parlava di collaborazioni con gli atenei romani.
Nell'estate 2006, la Regione, dopo vari ritardi, ha finalmente posto la firma allo Statuto che sancisce il Consorzio per Terni città Universitaria, soggetto destinato a raccogliere i fondi per lo sviluppo del Polo ternano.
Cinema.
Alla fine degli anni novanta, Roberto Benigni decise di girare nei dintorni della città, e più precisamente presso la vecchia zona industriale dismessa di Papigno, il suo film La Vita è Bella, vincitore di diversi premi Oscar: i capannoni abbandonati della vecchia fabbrica della calciocianamide si adattavano perfettamente all'ambientazione delle vicende del film in un campo di concentramento nazista (anche il film Pinocchio fu completamente girato negli studi di Papigno).
In conseguenza di questo episodio, e dell'esistenza del CentroMultiMediale (CMM), che ospita teatri di posa dove vengono girate scene sia di lungometraggi che cortometraggi, si parlò tra il 1997 e il 1998 di fare dell'impanto industriale un sorta di Città del Cinema (publicizzata all'epoca come "Papignolliwood").
Il progetto è stato realizzato e ora gli studi di Papigno vantano teatri di posa tra i più grandi in Europa, una piscina con oblò per le riprese e un teatro di posa, fornito di un enorme blue screen, destinato esclusivamente alla ripresa di scene a cui dovranno essere aggiunti effetti speciali.
Recentemente, grazie ad un patto stipulato con il comune di Terni, gli studi di papigno sono gestiti da Cinecittà.
Nel corso di quasi tutto il Novecento (e non solo) diversi film, sceneggiati televisivi, spot pubblicitari e videoclip musicali sono stati ambientati nella zona.
Tra questi, si citano Acciaio di Walter Ruttmann (1933), La caduta degli dei di Luchino Visconti (1969), Inferno di Dario Argento (1980), Intervista di Federico Fellini (1987) e La ragazza di Bube di Luigi Comencini (1963).
Nel 2001 fu completamente ambientata a Terni la fiction Sei forte maestro.
Negli studios di Papigno è stato girato La Terza Madre di Dario Argento.
Inoltre, proprio nel CMM, nella primavera del 2004, fu realizzata la prima edizione del reality show Music Farm.
Il 29 novembre 2007, presso gli studi di Papigno si è svolto lo spettacolo di Roberto Benigni Quinto dell'Inferno, basato sulla Divina Commedia di Dante.
Circoscrizioni.
La città è suddivisa in nove circoscrizioni,: Economia.
Tra la fine dell'Ottocento e i primi del Novecento la città conobbe un importante processo di industrializzazione con la creazione di numerose fabbriche.
Questo processo di industrializzazione ed un parallelo sviluppo economico-imprenditoriale hanno portato la città a diventare un importante polo siderurgico, metallurgico e chimico dell'economia italiana.
Nel secondo dopoguerra, il nuovo Centro Ricerche della fabbrica chimica della Polymer iniziava a studiare le fibre poliestere e acrilica, protette dal segreto durante la guerra e delle quali pertanto ben poco si conosceva.
Il Centro Ricerche studiava, inoltre, la fibra clorovinilica di cui iniziava a la produzione industriale.
Oggetto di ricerca era il processo di produzione del polimero clorovinilico (PVC).
In questo centro lavorava nel 1954 Giulio Natta, quando riuscì a mettere a punto i catalizzatori per la polimerizzazione stereochimica selettiva delle alfa-olefine: nove anni dopo, nel 1963, Natta fu insignito del Premio Nobel per la chimica, unico finora in Italia.
Il fucile Carcano, modello 91/38 matricola C2766, con il quale Lee Oswald avrebbe assassinato il presidente Usa John Fitzgerald Kennedy, fu costruito nel 1940 nella Regia fabbrica d'Armi di Terni.
Nel 1992 alle acciaierie di Terni fu sequestrata la culatta del famoso "super cannone" commissionato da Saddam Hussein.
Oggi l'economia cittadina è ancora imperniata sull'acciaieria, che dalla fine degli anni novanta è totalmente in mano della multinazionale tedesca Thyssen-Krupp.
Dopo le dure trattative del 2004 e 2005, terminate con la chiusura del reparto di produzione dell'acciaio magnetico, unico sito in Italia, il trend sembra essere positivo, con nuovi investimenti della proprietà specialmente nella produzione dell'inossidabile.
Inoltre la città si sta sempre più specializzando nel settore terziario, grazie alla posizione geografica che ne fa una cerniera tra l'Umbria, Roma e il Centro Italia; e della ricerca, grazie allo sviluppo universitario e al costituendo Centro di ricerca per le cellule staminali, progetto curato dallo scienziato Angelo Vescovi, e dal centro di ricerca per le Nanotecnologie.
In tutto il territorio sono presenti ben 17 multinazionali, operanti soprattutto nei settori della chimica e della tecnologia.
Strade.
La SS 675 Umbro-Laziale collega Terni all'autostrada del Sole A1 attraverso il casello di Orte; la collega, inoltre, alla città di Viterbo e, in attesa che venga completato il tratto a quattro corsie, a Civitavecchia.
La SS 675 fa parte dell'itinerario europeo E45, che proseguendo attraverso la SS 3bis Tiberina, la collega con Perugia, Cesena e la A14 Adriatica.
Verso il resto dell'Umbria si utilizza la SS 209 Valnerina verso Cascia e Norcia; oppure la vecchia Statale n. 3 Flaminia, verso Spoleto, Foligno e le Marche (strada che necessita urgentemente di essere ammodernata nel tratto Terni-Spoleto).
Una strada della quale si è iniziata la costruzione è quella per Rieti; per raggiungere il capoluogo sabino ad oggi esiste solamente la SS 79 Ternana che attraversa tutta la città.
È inoltre in progetto la costruzione di una superstrada verso il casello di Roma Nord attraverso la bassa Sabina.
Trasporto passeggeri.
È servita dalla linea Roma-Ancona.
dovrebbe entrare in funzione la nuova galleria tra Giuncano e Baiano di Spoleto che collegherà le città di Terni e Spoleto in soli 10 minuti.
Linea secondaria è, invece, la Terni-Rieti-L'Aquila, sulla quale è attiva la stazione di Terni-Cospea oltre che quella di Marmore, come la linea regionale non elettrificata Terni-Perugia-San Sepolcro, utilizzata soprattutto dagli studenti universitari (linea accusata di eccessiva lentezza - quasi due ore per collegare i due capoluoghi - anche perché ferma in quasi tutte le stazioni che incontra).
Proprio utilizzando questa ferrovia si sta ultimando la metropolitana di superficie Terni-Cesi, che collegherà più efficacemente la popolosa circoscrizione Colleluna al centro città e conterà otto nuove stazioni.
Inoltre, sono anche stati proposti due progetti: uno includeva la costruzione di una nuova linea che passasse dentro la città per arrivare fino a Colle Obito, dov'è l'Ospedale; un altro prevedeva di sfruttare proprio la linea Terni-Rieti, per arrivare fino alla stazione di Stroncone.
Trasporto merci.
La stazione di Terni è uno degli scali merci più importanti non solo del centro Italia, ma di tutto il paese.
Del circa un milione e ottocentomila tonnellate di merci movimentate in tutta l'Umbria, quasi due terzi (ovvero un milione e duecentomila), riguardano il bacino ternano.
Nel corso del 2006-2007 alla parte esterna della stazione è stata aggiunta una nuova pensilina, più moderna e funzionale.
Dalla primavera del 2008 la stazione sarà ampiamente ristrutturata anche internamente, e c'è in progetto di adibire a parcheggio multipiano lo spazio che verrà lasciato libero dallo scalo merci, una volta che questo verrà trasferito presso la costruenda piattaforma logistica.
Tram.
Fino a gli anni sessanta, era in esercizio una linea di tram che collegava la stazione e la centrale Piazza Tacito con il paese di Ferentillo, attraversando tutta la Valnerina, con fermate presso l'Acciaieria, la cascata delle Marmore e il paese di Arrone.
Fu soppressa, anche se oggi rimane traccia sia dei binari presso Viale Brin che della stazione di Arrone-Montefranco, a causa del miglior servizio che all'epoca offrivano gli autobus.
Aeroporti.
La città non dispone di un aeroporto, anche se in passato ci sono stati alcuni progetti per la sua costruzione in località San Liberato.
Oggi esiste una aviosuperficie, presso la zona di Maratta, per piccoli aerei, adibita a scuola di volo nonché a servizio delle forze di sicurezza e protezione civile.
Gli scali passeggeri più vicini rimangono quelli di Fiumicino (120 km) e Ciampino (100 km), Sant'Egidio con una limitata quantitá di voli (90 km) e Viterbo (55 chilometri), che secondo alcuni programmi dovrebbe entrare in funzione nel 2010.
Amministrazione comunale.
Il sindaco di Terni Paolo Raffaelli è stato eletto, il 18 giugno 2007, presidente dell'ANCI Umbria.
Ciclismo.
Il 13 maggio 1995 la 1^ tappa del Giro d'Italia 1995 si è conclusa a Terni con la vittoria di Mario Cipollini.
Calcio.
La squadra di calcio locale è la Ternana, esistente dal 1925 e militante in serie B fino al campionato 2005-2006, quando è retrocessa in serie C1.
Da far notare anche la brevissima esperienza del Cesi calcio, squadra della frazione ternana che nei primi anni duemila giocò in serie D.
Calcio a 5.
La locale squadra è la Thyssen-Krupp Terni, militante in A1, che vanta uno dei migliori settori giovanili d'Italia, avendo conquistato negli ultimi anni due Coppe Italia Under 21 (2006 e 2007) e tre campionati nazionali Juniores (dal 2005 al 2007).
Motociclismo.
È l'unica città italiana ad aver dato i natali a due campioni del mondo di motociclismo: Libero Liberati, primo campione mondiale italiano di motociclismo nella classe 500 nel 1957, e Paolo Pileri, campione del mondo nella classe 125 nel 1975.
Canottaggio.
Il lago di Piediluco è uno dei centri principali della Federazione Italiana Canottaggio, dove si svolgono anche meeting a livello nazionale ed internazionale.
Altri Sport.
Nelle altre discipline figurano il CLT di pallavolo in B1 e la Central Motor Terni Rugby nel campionato di Serie C Girone Elite.
Fino alla stagione 2005-2006, era presente anche la squadra del CLT pallamano, che negli ultimi anni aveva spesso militato in A2.
Nel nuoto sono presenti due delle maggiori società regionali, l'Umbria Nuoto e il Nuoto Club Terni.
Impianti sportivi.
Questi sono i più importanti impianti sportivi della città di Terni:
</doc> 
<doc id="1189" url="http://it.wikipedia.org/wiki/Carl_Sassenrath">
Carl Sassenrath.
Esperto nello sviluppo di sistemi operativi e di linguaggi di programmazione, fra le sue principali realizzazioni: per la Commodore e la loro linea di computer Amiga, la componente Exec di AmigaOS (1985), nucleo del sistema operativo multitasking; il linguaggio di programmazione REBOL (1996).
</doc> 
<doc id="1190" url="http://it.wikipedia.org/wiki/Caltagirone">
Caltagirone.
soprannominata La Regina dei Monti è un comune di 39.333 abitanti (fonte, gennaio 2007), della provincia di Catania, capoluogo del comprensorio del calatino.
Situato nella Sicilia centrale, è famoso per la produzione della ceramica, sviluppatasi nei secoli a partire dai tempi della Magna Grecia.
Dopo un passato glorioso che la vide, già da oltre due millenni, roccaforte privilegiata per bizantini, arabi, genovesi e normanni che controllavano le due piane quella di Catania e di Gela, oggi Caltagirone vive un periodo di rinnovato sviluppo, grazie alle sue risorse principali come il turismo e la produzione della ceramica.
È ricca di monumenti come le chiese, pregevoli palazzi e ville settecentesche, per l'eccezionale valore del suo patrimonio monumentale fa parte dei comuni del Val di Noto, Patrimonio Mondiale dell'umanità.
Ha dato i natali a Don Luigi Sturzo ed al politico Mario Scelba Aspira da tempo a diventare capoluogo di provincia dei 15 comuni del calatino.
Geografia.
La città è ubicata sulla sella di collegamento tra gli Erei e gli Iblei in cui passa la Strada Statale 417, che la collega a Catania e a Gela.
Caltagirone si trova a circa 50 km a sud-ovest del capoluogo.
La città(610 s.l.m.-parte alta)si sviluppa su tre colli adiacenti della catena dei monti Erei e presenta un assetto urbanistico in cui la parte del centro storico, collocata più in alto, è nettamente distinta dalla zona di nuova espansione, più a sud-est.
Presso la parte nuova della città si trova la nuova stazione ferroviaria della linea a binario unico Catania-Gela.
La precedente stazione venne disattivata alla fine degli anni settanta in concomitanza con l'attivazione della nuova linea per Gela e la costruzione della nuova grande stazione.
La linea ferroviaria a scartamento ridotto che collegava il centro con Piazza Armerina (EN) e la Stazione di Dittaino era già stata disattivata negli anni '60.
Il territorio.
La città sorge al margine occidentale della provincia, a 608m di altitudine, adagiata su tre colli che formano un anfiteatro naturale e che costituiscono lo spartiacque tra le valli del fiume Maroglio, che sfocia nel golfo di Gela, e il fiume Caltagirone che scende verso la piana di Catania.
Il comune di Caltagirone rientra tra i primi 30 comuni più estesi d'Italia: Il territorio di Caltagirone con i suoi 382km² è il più esteso della Sicilia dopo quello di Monreale e Ragusa, è prevalentemente collinoso con ampie vallate al sud, al nord vicino al confine territoriale di Mineo è quasi pianeggiante.
Nella parte meridionale si trova un piccolo altopiano sabbioso dove sorge il piccolo borgo di Santo Pietro con la sua riserva naturale, nell'altopiano si può godere il panorama del golfo di Gela.
Sempre nella parte meridionale sorge il piccolo centro di Granieri, situata a 351m di altitudine, era un feudo fin quando nei primi anni del novecento entrò a far parte nel territorio di Caltagirone.
Facevano parte del territorio le borgate di Mazzarrone, Botteghelle, Cucchi, Leva e Grassura, elevate a comune autonomo nel 1976 e costituenti l'attuale comune di Mazzarrone.
Già nel 1937 era stato ceduto, al comune di Chiaramonte Gulfi, l'esteso territorio dell'ex feudo Mazzarronello, posto a sud di Mazzarrone.
Riserve naturali.
Nel territorio di Caltagirone è presente una riserva naturale e un parco situato nella parte nord della città: Riserva Naturale Orientata Bosco di Santo Pietro Il clima.
Data l'altitudine di poco superiore ai 608 m. s.l.m.
, il clima è generalmente umido, anche per il fatto di trovarsi sullo spartiacque tra la piana di Gela e la piana di Catania.
L'inverno è piuttosto rigido, con temperature comunque quasi sempre sopra lo zero, ed è caratterizzato da precipitazioni abbastanza copiose, soprattutto piovose.
La nebbia caratterizza l'autunno in quasi tutte le zone della città.
La primavera è abbastanza fresca, con temperature superiori ai 10-15° C, mentre l'estate si manifesta con alte temperature (sopra i 30-35° C), che degenerano a volte in afa tra luglio e agosto.
In base alla media trentennale di riferimento 1961-1990, la temperatura media del mese più freddo, gennaio, si attesta a +8,2°C; quella del mese più caldo, agosto, è di +25,4°C.
Strade.
Caltagirone è collegato a Gela e Catania mediante la Strada Statale 417 detta, anche se non molto a proposito, la scorrimento veloce e a Catania per mezzo della, più lunga, Strada Statale 385 di Palagonia che dopo il Bivio Iazzotto si innesta sulla costiera SS114.
È collegata anche a Siracusa per mezzo della Strada Statale 124 che prosegue oltre San Michele di Ganzaria innestandosi sulla SS117 Bis.
Su queste direttrici operano varie autolinee extraurbane come la Sais Autolinee, l'Etna Trasporti e l' Azienda Siciliana Trasporti che gestisce anche il trasporto urbano della città.
Ferrovie.
Caltagirone è attualmente collegata a Catania ed a Gela mediante una linea a semplice binario non elettrificata di RFI.
La Stazione di Caltagirone è di costruzione moderna, ampia e ben attrezzata di servizi, tuttavia Trenitalia non offre servizi ferroviari veloci e l'offerta non è diversificata; ciò spinge molti utenti all'uso dell'automobile o dell'autobus.
Fino alla fine degli anni 60 era collegata direttamente anche a Piazza Armerina e, proseguendo fino alla Stazione di Dittaino anche alla Ferrovia Palermo-Catania.
Il simbolo di Caltagirone.
Il simbolo di Caltagirone risale al 1030, anno della liberazione della città da parte dei genovesi dal dominio saraceno.
I calatini, per riconoscenza, avrebbero adottato nel loro stemma, nel petto dell'aquila che tiene tra gli artigli un osso, lo scudo crociato rosso sostenuto da due grifoni, per ricordare l'antica origine, quella della Repubblica marinara.
Economia e Turismo.
Caltagirone è un importante centro agricolo (si annoverano coltivazioni di uva, olive, mandorle, pesche, querce da sughero) (Quercus suber) ma è noto soprattutto per la tradizione della produzione di ceramica.
La produzione ceramica, sviluppatasi nel corso dei millenni, ha portato ad una fiorente attività che si manifesta nelle innumerevoli botteghe in cui la produzione tradizionale di stoviglie e manufatti vari si va evolvendo sempre più verso forme artistiche decorate a mano.
Oltre al vasellame, elementi di spicco nella produzione locale sono le figure in terracotta ed i fischietti.
A questo proposito, la città è dotata di un proprio museo specializzato, il Museo della ceramica, che raccoglie oggetti che documentano l'evoluzione dei manufatti del settore a partire dalla preistoria e dal periodo della Magna Grecia attraendo numerosi visitatori e turisti.
In tempi recenti si è sviluppata una forma di attrattiva turistica costituita dai presepi artistici nei quali le figure in terracotta inserite all'interno costituiscono uno degli aspetti più rilevanti dal punto di vista artistico: al presepe sono dedicate numerose caratteristiche esposizioni sia permanenti che temporanee nei mesi di dicembre e gennaio.
Recentemente, nei locali della ex biblioteca comunale, è stato istituito il Museo internazionale del presepe, che vanta una collezione di oltre mille pezzi, i quali abbracciano un percorso storico che va dal Settecento fino ai giorni nostri.
La città festeggia come patrono San Giacomo ed in occasione della festività, la scala monumentale viene illuminata con un sistema tradizionale di coppi colorati disposti in modo da riprodurre un disegno stilizzato dal notevole effetto scenico.
I principali punti di interesse turistico del centro storico sono la lunga Scalinata di Santa Maria del Monteo comunemente detta"La Matrice", in cui ognuna delle 142 alzate è decorata con un differente motivo di piastrelle in ceramica che riprendono gli stili del passato, e il ponte di S.Francesco che collega i due colli su cui si sviluppa il centro storico.
Distrutta quasi completamente nel 1693 dal Terremoto del Val di Noto, Caltagirone venne interamente ricostruita: i principali edifici pubblici sono infatti in stile barocco.
La città è stata a ragione inserita tra le città tardo barocche del Val di Noto, che costituiscono uno dei Patrimoni dell'Umanità dell'UNESCO.
Industria.
All'interno della Zona industriale di Caltagirone, posta in basso nella piana di Catania, si svolgono importanti attività di carattere industriale e artigianale.
Nell'Area di Sviluppo Industriale (ASI) operano decine di imprese tra cui primeggiano quelle alimentari, della ceramica, dell'edilizia e manifatturiere.
Vi operano oggi 20 aziende, cui se ne aggiungono altrettante che stanno avviando l'attività produttiva con un impiego di forza lavoro di un migliaio di unità.
Preistoria.
Sin dall'antichità la località fu scelta per la sua posizione privilegiata che essendo sullo spartiacque che divide le due più vaste pianure della Sicilia, la Piana di Gela e la Piana di Catania, le consentiva di controllare e difendere un vasto territorio.
I primi insediamenti stabili nel territorio dell'odierna Caltagirone risalgono alla preistoria, come testimoniano gli scavi archeologici effettuati in contrada Sant'Ippolito - alle sorgenti del fiume Caltagirone - che hanno portato alla luce i resti di un villaggio neolitico abitato ininterrottamente sino all'arrivo dei Greci.
Poco distante, in contrada Montagna, vi è una necropoli risalente alla prima età del bronzo.
Meritano particolare attenzione le ricche tombe della struttura a tholos.
Sulle colline che dominano la vallata del fiume Maroglio si trova il grande centro greco di Monte San Mauro con costruzioni in muratura.
Gli archeologi, inoltre, hanno trovato tracce della presenza umana in epoca remota nelle contrade Moschitta, Paradiso, Piano dell'Angelo e nella stessa Caltagirone.
Dai Romani al Medioevo.
Scavi archeologici hanno dimostrato anche la presenza dei Romani nel territorio, scelta avvenuta per la sua posizione privilegiata che le consentiva di controllare un vasto territorio.
Durante la dominazione araba fu una delle fortezze più importanti della Sicilia orientale e da essi proviene l'attuale nome della città.
Fonti storiche riportano il nome all'espressione araba Qal'at Ghīrān, "rocca delle grotte", forse proprio in relazione alle tombe preistoriche di contrada Montagna o alle abitazioni scavate nella roccia.
Per il fatto che gli abitanti erano specializzati nella lavorazione dell'argilla e, in particolare, di contenitori adatti ad esportare la notevole produzione di miele, gli Arabi sembra introducessero nuove tecniche nella lavorazione dell'argilla, dando quindi un importante impulso all'artigianato della ceramica.
L'espansione vera e propria dell'abitato e il fiorire della sua economia avvennero comunque durante il periodo normanno.
Nel 1154 Edrisi, il celebre geografo arabo alla corte di Ruggero il Normanno, descrive così Hisn al-Genūn (Castello dei Genovesi): Il castello di Caltagirone sorge imponente sulla vetta di un monte inaccessibile; nel suo territorio si estendono campi coltivati a perdita d'occhio.
Questo nome deriva probabilmente dalla presenza di una nutrita colonia di Genovesi giunti intorno al 1040.
Il primo documento certo in cui compare il toponimo Caltagirone, ed in cui sono elencati i possedimenti della città è datato 1160 ed è emanato da re Guglielmo 1° - il Malo-.
La fiorente comunità ligure diede manforte al conte Ruggero contro i musulmani durante l'assedio di Rocca di Judica.
Quest'aiuto valse alla città di Caltagirone i possedimenti dei territori di Judica, Fetanasimo, Regalsemi e Camopietro ed è all'origine della ricchezza feudale della città.
Nel XIII secolo Caltagirone partecipò alla rivolta contro gli Angioini nei cosiddetti Vespri Siciliani.
Fu il nobile Gualtiero di Caltagirone a sollecitare l'avvento di re Pietro d'Aragona nel corso dell'assedio di Messina.
Deluso nelle sue aspettative dal nuovo monarca, Gualtiero cospirò contro di lui e fu per questo decapitato in Piazza San Giuliano nel 1283.
In seguito allo sviluppo dell'artigianato e del commercio, legati alla produzione della ceramica, nacque una classe di ricchi commercianti che si stabilirono qui provenendo anche da altre parti d'Italia.
Il benessere di cui godette la città è facilmente ravvisabile anche nel centro storico di Caltagirone che presenta edifici sacri e pubblici di pregevole fattura, la cui costruzione e il cui rifacimento fu affidato, com'era in uso, ad abili e famosi architetti ed artisti dell'epoca.
Nel XIV secolo a Caltagirone viveva una piccola comunità ebraica, la comunità abitava in una zona vicino al quartiere San Giuliano dove oggi prende il nome di "Via Judeca" o "zona miracoli"; gli ebrei si dedicavano all'artigianato (in particolare nel settore tessile, infatti molte famiglie della comunità ebraica finirono con l'assumere di alcuni cognomi come per esempio "Alba") ed alle attività creditizie.
Nel 1492 con la dominazione spagnola decretò la scomparsa degli ebrei in Sicilia, la città fu duramente colpita nella sua vita economica e culturale.
Nel 1458 sorgeva in cima alla collina maggiore un castello dove si incoronò re di Sicilia Giovanni di Castiglia, per gratitudine dei soccorsi ricevuti nelle varie imprese da lui compiute, tornò a dichiarare Caltagirone città demaniale.
Anche Giovanni d’Aragona e Ferdinando il Cattolico le concedettero e confermarono altri privilegi, tra cui quello del "mero e misto imperio".
Il Novecento.
Nel 1900 Caltagirone fu città simbolo del popolarismo italiano di Don Luigi Sturzo.
Caltagirone fu anche il simbolo del movimento anti-fascista infatti Don Luigi Sturzo si oppose al fascismo e dovette per tale motivo rifugiarsi prima a Londra e poi a New York.
Nella seconda guerra mondiale Caltagirone ha sofferto dei pesanti bombardamenti da parte degli angloamericani che distrussero alcuni monumenti significativi per la città.
Dagli anni sessanta agli anni settanta, a causa dell'insufficiente sviluppo economico, Caltagirone subì un massiccio esodo di popolazione verso le regioni del nord, finché nel decennio successivo si ebbe una nuova crescita dell'economia, dovuta allo sviluppo dell'attività artigianale e dell'edilizia con l'espansione della città nuova.
Oggi Caltagirone è una delle più importanti destinazioni turistiche della Sicilia, grazie al suo patrimonio artistico e maiolico, come per le sue tradizioni uniche, per la bellezza dei suoi belvederi e monumenti.
Tra le sue risorse importanti, ci sono i musei (museo regionale della ceramica, Mostra dei pupi siciliani, Galleria Civica d'Arte Contemporanea, e molti altri), le chiese [se ne contano più di 50) chiese, e le ville (Villa Patti, Villa Milazzo, e molte altre).
La città moderna.
La moderna Caltagirone è disposta ad anfiteatro e si presenta agli occhi dei visitatori in tutto il suo splendore con le grandi chiese, i campanili, le torri ed una distesa di tetti dalle caratteristiche tegole in cotto; All'imbrunire sembra proprio un presepe.
Le nebbie invernali la rendono misteriosa, alta ed inespugnabile fra i monti che la circondano.
È infatti una delle poche città di questa parte della Sicilia ad aver conservato, dopo il terremoto del 1693, parte delle testimonianze dell'arte e dell'architettura medievali e, soprattutto, la tipologia dell'abitato.
Ma la vera attrazione dell'abitato è rappresentata dalla millenaria tradizione della ceramica risalente al V secolo a.
C.: le sue fornaci non hanno mai smesso di ardere.
Oltre alla visita del Museo della ceramica, per conoscere la storia e l'evoluzione di quest'arte attraverso i suoi manufatti, ogni angolo di Caltagirone, museo all'aperto, sorprende il visitatore: qui con un inserimento colorato ed originale, lì con un vaso, per non parlare di quel capolavoro indiscusso che è la scalinata di Santa Maria del Monte.
Il Giardino pubblico.
Alle spalle del Museo della Ceramica si trova il Giardino pubblico; vi si può accedere dal Teatrino, mediante due rampe di scale, da via Roma, dove si trova l'ingresso principale a fianco del Teatro Politeama, e dal viale principessa Maria José.
Il giardino, su modello dei parchi inglesi, è opera dell'architetto G. B.
Filippo Basile.
La realizzazione di una villa comunale sull'area della cosiddetta "silva di San Francesco", parzialmente occupata da una collinetta, iniziò nel 1846.
La progettazione dell'ingresso in stile liberty, caratterizzato da un'insolita cancellata - tra fasci di canne palustri dove s'indovinano piccoli pesci, uccelli acquatici e rettili - alternata a pilastri, è opera dell'architetto Saverio Fragapane.
All'interno, lungo i viali, si trovano vasi in terracotta realizzati dal Vaccaro Dongiovanni, maioliche di Giuseppe Di Bartolo e terrecotte ornamentali di Gioacchino Ali e del Vella.
Nel piazzale centrale è in grande evidenza il palco musicale in stile moresco con rivestimento in maiolica policroma.
Nella parte inferiore si può ammirare una delle vasche della fontana dello scultore ed architetto fiorentino Camillo Camilliani del XVI secolo.
Se si opta per l'ingresso di viale principessa Maria José si scende per una duplice scalinata alla base della quale si possono ammirare due pannelli maiolicati di Gianni Ballarò e, racchiusa in una nicchia, una bella statua di Cerere, in tema con la decorazione dei pannelli, che rappresenta quasi un inno alla natura.
Di fronte all'ingresso si può ammirare una gradevole balaustra in ceramica, realizzata nei primi decenni del Novecento, che circonda il giardinello antistante la ex caserma dei Carabinieri, oggi sede del Museo della Fotografia e di esposizioni temporanee.
Nei confini della villa è anche presente la ex-biblioteca comunale, pregevole esempio di architettura Liberty, oggi sede del Museo internazionale del Presepe.
Il centro storico.
Quartiere Immacolata e Ponte San Francesco Il centro storico sorge a 608m d'altitudine; fino al primo dopoguerra era l'unico insediamento urbano, ed ha origini millenarie.
Nel settore orientale vi è il quartiere San Giorgio che prende nome dall'omonima chiesa, la più importante della città.
Il centro storico è ricca di numerose chiese e diversi monumenti, oltreché le principali istituzioni ed enti (comune, teatro, banche e assicurazioni).
A sud vi sono le aree urbane più basse rispetto al centro storico, vale a dire Il quartiere Acquanuova, San Pietro e San Francesco di Paola, quest’ultimo quartiere si trova il giardino pubblico che è considerato il polmone verde della città.
La città nuova.
A concreta testimonianza del fatto che la ceramica artistica non è solo una realtà del passato, basta osservare qua e là con occhio vigile cercando le tracce più recenti di un'arte sempre attuale.
Anche per la moderna Stazione ferroviaria, in Piazza della Repubblica, non si è rinunciato all'opera del ceramista Andrea Parini, che ha realizzato un grande e variopinto pannello che valorizza il salone principale.
Piazza della Repubblica è ornata da una fontana monumentale, posta su di una bella gradinata, costruita a metà del XIX secolo.
Nella vicina via Principe Umberto si trova la chiesa di Sant'Anna alla quale, pur essendo di recente costruzione, vale la pena di volgere lo sguardo per lo scenografico portico ad arcate che si sviluppa su tre lati.
Interessanti sono anche la chiesa della Sacra Famiglia - di costruzione moderna, ma interessante dal punto di vista architettonico per la pianta ottagonale - e il grande e funzionale Stadio polisportivo, entrambi in via Madonna della Via.
Cuore della nuova zona è il viale Mario Milazzo, pullulante di negozi e d'attività commerciali.
Proseguendo da via principe Umberto per la via Santa Maria del Gesù, s'incontra, preceduta da una scalinata, la chiesa di Santa Maria del Gesù con l'attiguo convento, oggi purtroppo inserito in un contesto moderno che non contribuisce a metterlo in risalto.
La chiesa, cui s'accede tramite un delizioso chiostro verdeggiante, fu edificata nel Quattrocento e ricostruita dal Bonajuto, presenta una semplice facciata dal campanile seicentesco terminante con una guglia decorata in ceramica.
È custodita all'interno la preziosa statua raffigurante la Madonna della Catena realizzata da Antonello Gagini.
Il convento, nonostante i numerosi ed evidenti rifacimenti, presenta ancora un bel portale gotico che porta la data 1422.
Nei pressi della chiesa si trova la compatta costruzione dell'Educandato San Luigi, costruito nel 1861 oggi sede della Biblioteca comunale e dell'Archivio di Stato, che si fa notare più che per il suo esterno, dal semplice prospetto lineare, per l'atrio interno da cui, attraverso le arcate, s'accede al giardino posteriore.
Lungo la stessa via, e sul suo prolungamento, si possono osservare numerosi esempi di dimore nobiliari del XVIII e XIX secolo, tra le quali meritano d'essere menzionate Villa Patti, dal prospetto in stile gotico veneziano con piccolo portico ad arcate, dotata di un grande parco visitabile, Villa Motta, Villa Divisa, Villa Spataro e Villa Gravina.
Edifici religiosi.
Il centro storico di Caltagirone pullula di piccole e grandi chiese.
Cimitero Monumentale.
Sulla via Nicastro, ad appena tre chilometri dal centro abitato, si trova il Cimitero Monumentale, preceduto da un viale alberato.
Detto Cimitero del Paradiso, dal nome della contrada in cui sorse, fu progettato dal celebre architetto Nicastro nel 1866, con pianta a croce bizantina iscritta dentro un muro perimetrale che in parte lascia intravedere l'interno attraverso alcune aperture.
Il progetto non fu mai portato a compimento dal Nicastro che morì nel 1903.
Notevoli i loggiati, con arcate ogivali sostenute da snelle colonne, che donano al luogo luminosità e ariosità.
Da ammirare alcune cappelle gentilizie degli inizi del Novecento sia per lo stile architettonico sia per le pregevoli decorazioni in ceramica, che purtroppo in gran parte necessitano di restauro.
Dal 1931 è stato dichiarato monumento nazionale.
Chiesa Madonna del Soccorso.
Ad ovest della città, sull'antica strada per Gela, sorgeva, prima del terremoto del 1693, una chiesetta dedicata alla Madonna del Soccorso, sotto le sue macerie venne ritrovato un crocifisso dipinto su pietra.
Sul luogo del ritrovamento, alla fine del Settecento, fu costruita una chiesa progettata dal Bonajuto, in cui si venera la sacra immagine.
In seguito il Santuario del SS.
Crocifisso s'arricchì di nuove strutture, anche per poter accogliere i numerosi devoti che vi si recano, lungo la strada che porta al Santuario si notano i misteri del Santo Rosario e le stazioni della Via Crucis su pannelli in maiolica.
Abbazia di Terrana.
A pochi chilometri da Santo Pietro, nel vicino feudo di Terrana, sorgeva un tempo l'importante Abbazia cistercense di Santa Maria di Terrana di cui oggi rimane parte di una chiesetta, edificata nel XIII secolo, con resti d'affreschi quattrocenteschi.
Sulla facciata si mette in chiara evidenza il bel portale principale con i due mascheroni.
All'interno, a fianco dell'abside, una porticina, sormontata da un arco ogivale, permette l'accesso al campanile.
Musei.
I principali musei di Caltagirone sono: Biblioteche.
La Biblioteca si trova nell’antico Convento dei Frati Minori che risale alla fine del XIV secolo, oggi sede Vescovile.
Con i suoi 28.000 volumi circa, ha una valenza culturale e storica per Caltagirone; opere di notevole rilevanza storica e pregevoli tavole descrittive illustrate con delle caratteristiche tipografiche.
è vasta la gamma delle discipline rappresentate come la Letteratura, Storia, Geografia, Filosofia, Pedagogia, Scienze Naturali, Medicina, Matematica, Diritto Civile ed Ecclesiastico, Teologia, Musica e numerosi Dizionari ed Enciclopedie.
In questa biblioteca Sono presenti delle opere di Luigi e Mario Sturzo che, permettono di tracciare per intero la loro vita di questi uomini illustri con significativi interessi storici, sociali e religiosi sia per la storia della città e dell’Italia.
La biblioteca fu arricchita di opere alla fine del XVI secolo, con ingenti investimenti da parte del Senato cittadino.
Quando i gesuiti lasciarono la città, le opere che arricchirono la biblioteca, furono trasferite presso l'Università di Catania.
Nel 1785 Una nuova biblioteca fu ricostituita dal patriziato cittadino su un nucleo di 8.000 volumi donati dal principe Niccolò Interlandi.
Nel 1870 i fondi bibliografici giunti dalle corporazioni religiose soppresse valorizzarono la biblioteca di circa 15.000 volumi che furono ordinati da Emanuele Taranto Rosso al quale è oggi intitolata.
Nel 1901 un violento incendio distrusse l'edificio nel quale era collocata la biblioteca e furono salvate solo 2.000 opere.
Nel 1902 la Giunta comunale affidò al bibliotecario Baroncelli il progetto di ricostruzione delle opere.
Grazie alle donazioni dei cittadini si incrementò il fondo antico e con i nuovi acquisti prosperò il patrimonio librario della città.
Oggi la biblioteca conserva oltre 115.000 volumi dei quali circa 2.400 datano ai secc.
XVI, XVII e XVIII, possiede una ricca collezione di 2867 fotografie e 1095 cartoline illustrate che risalgono ai primi anni del 1900.
Si conservano, inoltre, i volumi dei privilegi nobiliari che appartengono all'Archivio Storico Comunale.
La biblioteca possiede oltre 8.000 volumi, sono testi moderni ed aggiornati che coprono i vari settori della conoscenza.
Questa biblioteca è nata con i stanziamenti del Ministero della Pubblica Istruzione ed inaugurata il 16 maggio 2002, successivamente divenuta Biblioteca di Quartiere con lo scopo di servire l'utenza del Centro storico di Caltagirone.
Teatri.
Il Teatro costruito nel primo decennio del 1900 ad opera di Saverio Fragapane, venne inserito nel Piano Regolatore presentato dal pro-sindaco Don Luigi Sturzo nel 1907.
Il teatro si trova in corrispondenza con l’ingresso monumentale del Giardino Pubblico “Vittorio Emanuele”, il quale costituisce la vita culturale e artistica della città.
Oggi il teatro è di proprietà comunale e funziona come cinema.
Università.
Per le sue potenzialità e cuore economico del calatino, Caltagirone è sede di alcuni corsi di laurea decentrati soprattutto quelle triennali.
Sono presenti degli istituti come quello di Sociologia, teologia e musicale.
Gli atenei con rispettivi corsi decentrati a Caltagirone sono i seguenti: - Progettazione e Gestione di Aree a Verde, Parchi e giardini (primo livello) - Scienze tecniche Psicologiche (primo livello) - Master sul disagio sociale (primo livello) - Master sulla Consulenza e Mediazione Familiare (primo livello) - Master sulla Programmazione e organizzazione di servizi alle persone nel pubblico e nel privato (primo livello) Caltagirone a tavola.
La cucina calatina è stata fortemente influenzata dalle tradizioni culinarie dei vari popoli succedutisi in Sicilia nel corso dei secoli: Arabi, Normanni, Spagnoli e Francesi.
Provengono dai maestri dolciari arabi i segreti per lavorare le mandorle tostate con la chiara d'uovo e il miele.
Ricordiamo a pasta reali, i cuddureddi ri Natali, (pastafrolla con ripieno di vin cotto, miele o mandorle), i panareddi ri Pasqua (forme tradizionali di pane dolce), i cassateddi (saccottini ripieni di ricotta), i Totò, le cutumele (frittelle dolci a base di ricotta e miele, i cannoli, i gelati e le granite.
Non sono da dimenticare a cubbàita (torrone di ceci, canditi d'arancia e miele) e a giuggiulena (torrone a base di sesamo e miele).
I piatti poveri, invece, richiamano con i loro ingredienti le antiche tradizioni contadine; le terre di Caltagirone producevano e producono agrumi, uva da tavola, olive e cereali e su questi prodotti si basava l'alimentazione degli antichi abitanti calatini.
Pasta cu maccu (condita con purea di fave), pasta chi mirangiani (con melanzane e ricotta salata), piruna (calzoni ripieni di spinaci o altre verdure), pani ri casa cunzatu, scacciati, cuccia (grano cotto), ngucciata (polenta di semola di grano duro), e pasta ri casa (semola di grano duro con acqua) sono alcuni piatti tipici della tradizione culinaria caltagironese.
Le muffuredde (panini di grano duro con l'aggiunta di semi di finocchio) sono associate alle festa della Madonna Immacolata e vendute casa per casa da ambulanti all' alba;la cuccìa (grano bollito) è una specialità tipicamente associata alla festa di Santa Lucia.
Amministrazione comunale.
La giunta comunale è stata designata dal rieletto sindaco di Caltagirone, Francesco Pignataro, che ha vinto le elezioni con il 51,07% dei voti le elezioni del 13-14 Maggio 2007.
Evoluzione demografica.
Nonostante la popolazione (censimento|Demo-Istat) nel 2006 risultasse di 39.333 abitanti, quella effettivamente residente è superiore.
C’è una presenza degli immigrati e di abitanti che provengono dai comuni circostanti: dunque innalzano il numero di abitanti a più di 42.000.
L'evoluzione demografica registratasi a partire dal 1861, denota il dato della popolazione a circa 22.000 abitanti: Un centro importante per quel periodo.
La tendenza positiva culminò nei 41.879 abitanti del 1901, anche se il primo decennio fascista decretò un decisivo crollo, che ricondusse la popolazione alla soglia dei 36.118 abitanti.
Dagli anni sessanta agli anni settanta, a causa dell'insufficiente sviluppo economico, Caltagirone subì un forte decremento demografico, finché nel decennio successivo non si ebbe una nuova crescita, anche da associarsi all'espansione della città nuova e con la crescita dei servizi ed attività commerciali.
Cittadini stranieri residenti a Caltagirone.
Caltagirone sta recentemente vivendo un notevole incremento dell'immigrazione, gli stranieri legalmente residenti a Caltagirone provengono da 34 paesi e da 4 continenti, una grossa parte provengono nell' Africa mediterranea e nel Subcontinente indiano.
Al 31 Dicembre 2006 gli stranieri residenti a Caltagirone con regolari permessi di soggiorno assommavano a 434.
Secondo alcune stime i clandestini a Caltagirone sono circa 400, portando così il numero totale degli stranieri a oltre 834.
Gli stati con il maggior numero di residenti a Caltagirone sono:
</doc> 
<doc id="1191" url="http://it.wikipedia.org/wiki/Carl_Friedrich_Gauss">
Carl Friedrich Gauss.
Talvolta descritto come "il più grande matematico della modernità" e il "principe della matematica", Gauss è ricordato tra i più importanti matematici della storia, avendo contribuito in modo decisivo all'evoluzione delle scienze matematiche, fisiche e naturali.
L'infanzia e prime scoperte.
Nacque a Brunswick, nel ducato di Brunswick-Lüneburg (ora parte della Bassa Sassonia, Germania), figlio unico di una famiglia di bassa estrazione sociale e culturale.
Fin da bambino impressionò tutti con la sua spiccata intelligenza.
Secondo la leggenda Gauss all'età di tre anni avrebbe corretto un errore di suo padre nel calcolo delle sue finanze.
Un altro aneddoto, forse vero forse verosimile, racconta che l'insegnante per mettere a tacere l'allievo gli ordinò di fare la somma di tutti i numeri da 1 a 100.
Poco dopo, sorprendendo tutti, il giovanissimo Carl diede la risposta esatta, essendosi accorto che mettendo in riga tutti i numeri da 1 a 100 e nella riga sottostante i numeri da 100 a 1, ogni colonna dava come somma 101: Carl fece dunque il prodotto 100x101 e divise per 2, ottenendo facilmente il risultato.
Il Duca di Brunswick, impressionato dalle sue capacità, finanziò il soggiorno di Gauss al Collegium Carolinum, da dove passò nel 1795 all'Università di Gottinga.
Mentre era all'università, Gauss riscoprì una serie di importanti teoremi.
Il suo primo importante risultato fu lo studio dei poligoni regolari costruibili con riga e compasso che lo portò a teorizzare nel 1796 la costruzione del poligono regolare a 17 lati.
Questo era la scoperta più importante in questo campo ed aveva occupato i matematici fin dall'epoca degli antichi greci.
Gauss voleva che un poligono regolare a 17 lati (eptadecagono) fosse inciso sulla sua tomba ma lo scalpellino rifiutò dicendo che esso sarebbe stato indistinguibile da un cerchio.
Il 1796 fu probabilmente l'anno più produttivo di Gauss.
Oltre alla costruzione dell'eptadecagono (30 marzo) inventò l'aritmetica modulare, importantissimo strumento della teoria dei numeri e dette la prima dimostrazione della legge di reciprocità quadratica (8 aprile).
Sempre in quell'anno congetturò per primo la validità del teorema dei numeri primi (31 maggio) e che tutti in numeri naturali sono rappresentabili al più come somma di tre numeri triangolari (10 giugno).
Tuttavia Gauss non pubblicò queste due ultime scoperte ma le tenne per sè.
Infatti Gauss era affetto da una sorta di mania di perfezionismo, che gli impediva di pubblicare le sue dimostrazioni se non erano assolutamente rigorose.
Scriveva invece le sue scoperte nel suo diario in maniera criptica.
Per esempio la scoperta che ogni intero poteva essere rappresentato come somma di al più tre numeri triangolari venne scritta così "Eureka!
num=.
" La maturità.
Nel 1799 Gauss dette una dimostrazione del teorema fondamentale dell'algebra.
Molti matematici avevano provato a dimostrarlo tra cui Jean le Rond d'Alembert ed Eulero.
Produsse negli anni quattro diverse dimostrazioni, chiarendo il concetto di numero complesso strada facendo.
Secondo alcuni ha scoperto la serie aritmetica solo all'età di 25 anni, dopo che un suo amico (iscritto a Fisica) gliel'ha spiegata utilizzando 10 mele.
Gauss diede anche un importantissimo contributo alla teoria dei numeri con il libro del 1801 Disquisitiones Arithmeticae, che conteneva un'esposizione chiara dell'aritmetica modulare e la dimostrazione della reciprocità quadratica.
In questo stesso anno l'astronomo italiano Giuseppe Piazzi scoprì l'asteroide Cerere, ma lo poté seguire solo per alcuni giorni perché scomparve dietro la Luna.
Gauss predisse il punto in cui sarebbe riapparso facendo uso dell'appena scoperto metodo dei minimi quadrati.
Cerere riapparve proprio nel punto indicato da Gauss.
Questo straordinario successo lo portò a essere conosciuto anche al di fuori dalla cerchia dei matematici.
Rendendosi conto che se l'appoggio economico del Duca di Brunswick fosse venuto a mancare egli sarebbe probabilmente caduto in miseria occupandosi di matematica pura, decise di cercare un incarico in qualche osservatorio astronomico e, nel 1807 divenne il direttore dell'osservatorio di Gottinga incarico che mantenne fino alla sua morte.
Interessante in questo periodo è la sua corrispondenza con la matematica Sophie Germain La scoperta di Cerere portò Gauss a interessarsi delle perturbazioni degli asteroidi.
Le sue scoperte furono pubblicate nel 1809 nel volume Theoria motus corporum coelestium in sectionibus conicis solem ambientum (Teoria del moto di corpi celesti che si muovono percorrendo sezioni coniche intorno al sole).
Gauss, aveva saputo trovare Cerere grazie all'appena scoperto metodo dei minimi quadrati (che pubblicherà solo nel 1809) il quale minimizza gli impatti degli errori di misurazione.
Gauss fu in grado di dimostrare il metodo solo nel 1809 (quando infatti lo pubblicò).
In questi anni entrò in conflitto con Adrien-Marie Legendre poiché sembra che egli avesse scoperto senza pubblicare alcune scoperte di Legendre come appunto il metodo dei minimi quadrati e la congettura del teorema dei numeri primi.
Gauss tuttavia era un uomo semplice non si lasciò coinvolgere in queste dispute.
Al giorno d'oggi sembra che veramente Gauss avesse scoperto tali risultati prima di Legendre.
Gauss era un prodigioso "calcolatore".
Si dice che si divertisse a setacciare un intervallo di mille numeri in cerca di numeri primi appena aveva un quarto d'ora di tempo, cosa che normalmente richiederebbe ore e ore di duro lavoro.
Dopo aver calcolato l'orbita di Cerere gli fu chiesto come avesse fatto a ottenere valori numerici così precisi.
Rispose "Ho usato i logaritmi".
L'interlocutore allibito gli chiese allora dove avesse trovato tabelle dei logaritmi che arrivavano fino a numeri così grandi.
La replica di Gauss fu "Tabelle?
Li ho calcolati mentalmente!
" Nel 1818 fu chiesto a Gauss di compiere una rilevazione geodesica dell'Hannover.
Gauss accettò il compito di buon grado utilizzando la sua straordinaria abilità nel calcolare e l'elitropio costituito da una serie di specchi che riflettevano i raggi solari e un piccolo telescopio.
Intrattenne una regolare corrispondenza con Schumacher, Olbers e Bessel, in cui riportava i suoi progressi e discuteva il problema.
Sembra che Gauss fu il primo a scoprire le potenzialità della geometria non euclidea ma sembra per paura di pubblicare un lavoro così rivoluzionario tenne per sé i risultati.
Questa scoperta fu una delle più importanti rivoluzioni matematiche di tutti i tempi.
Essa consiste sostanzialmente nel rifiuto di uno o più postulati di Euclide, cosa che porta alla costruzione di un modello geometrico consistente e non contraddittorio.
L'amico di Gauss Farkas (Wolfgang) Bolyai aveva provato invano a dimostrare il V postulato.
Suo figlio János Bolyai invece (ri)scoprì la geometria non euclidea nel 1829; pubblicando il suo risultato nel 1832.
Prima della pubblicazione Gauss aveva scritto a Farkas Bolyai che gli aveva chiesto un parere "Lodare questo lavoro sarebbe come lodare me stesso.
Infatti esso coincide quasi esattamente con le meditazioni che ho fatto trenta, trentacinque anni fa".
Questo amareggiò molto Janos che mise fine ai rapporti con Gauss pensando che stesse rubando la sua idea.
Al giorno d'oggi la precedenza di Gauss è quasi sicuramente appurata.
La cartografia dell'Hanover portò Gauss a sviluppare la distribuzione gaussiana degli errori, chiamata anche variabile casuale normale usata per descrivere la misura degli errori.
Dalla stessa ricerca nasce l'interesse per la geometria differenziale, da cui sviluppò il cosiddetto teorema egregium, che stabilisce importanti proprietà nella nozione di curvatura.
Benché non avesse mai lavorato come professore di matematica e non gradisse l'insegnamento, diversi suoi studenti sono diventati importanti matematici, come ad esempio Richard Dedekind e Bernhard Riemann.
Nel 1831 Gauss iniziò una fruttuosa collaborazione col professore di fisica Wilhelm Weber; che portò alla scoperta di una nuova legge del campo elettrico (teorema di Gauss) e della seconda legge di Kirchhoff.
Gauss e Weber costruirono un primitivo telegrafo elettromagnetico nel 1833.
Gauss e Weber studiarono anche la variazione del campo magnetico terrestre e per questo fu ordinata la costruzione di un "osservatorio magnetico" nel giardino dell'osservatorio astronomico.
Gauss morì a Gottinga nel 1855 e fu interrato nel cimitero di Albanifriedhof.
Il suo cervello fu studiato da Rudolf Wagner.
Si trovò che era particolarmente ricco di circonvoluzioni.
Qualcuno ha ipotizzato che il suo genio fosse dovuto a questo.
Personalità e vita privata.
Era un perfezionista e un lavoratore accanito.
Secondo un famoso aneddoto mentre stava lavorando gli avrebbero detto che sua moglie stava morendo.
Gauss rispose "Dille di aspettare un attimo sono impegnato".
Non pubblicò molte opere: il suo motto era Pauca sed matura (poco, ma maturo).
Gauss era profondamente religioso e conservatore.
Sostenne la monarchia e si oppose a Napoleone.
La vita privata di Gauss venne toccata dalla prematura morte della sua amata prima moglie (Johanna Osthoff, morta nel 1809) seguita poco dopo da un loro figlio (Luis).
Gauss cadde in una depressione dalla quale non si riprese mai completamente.
Si risposò con Friederica Wilhelmine Waldeck (detta Minna), ma questo secondo matrimonio pare non sia stato molto felice.
Quando questa seconda moglie morì dopo lunga malattia nel 1831, una delle sua figlie (Therese) prese in mano la conduzione familiare e curò Gauss fino alla sua morte.
Sua madre visse nella sua casa dal 1812 fino alla propria morte nel 1839.
Rare erano le collaborazioni con altri matematici che lo consideravano solitario e austero.
Gauss ebbe sei figli, tre da ciascuna moglie.
Con Johanna (1780-1809) ebbe Joseph (1806-1873), Wilhelmina (1808-1846) e Louis (1809-1810).
Di tutti i figli di Gauss, si dice che fosse Wilhelmina quella che ereditò il talento del padre, ma sfortunatamente morì giovane.
Con Minna (Friederica Wilhelmine) Waldeck (-1831) ebbe Eugene (1811-1896), Wilhelm (1813-1879) e Therese (1816-1864).
Eugene emigrò — in seguito a dissidi con il padre — negli Stati Uniti attorno al 1832, dove si installò a St. Charles nel Missouri e dove diventò un importante membro della comunità.
Wilhem si installò nel Missouri qualche anno dopo, cominciando come contadino e arricchendosi successivamente con il commercio di calzature a St. Louis.
Therese condusse la famiglia fino alla morte di Gauss (nel 1855), dopodiché si sposò.
Algebra.
Gauss fu il primo a dimostrare, nel 1799, il Teorema fondamentale dell'algebra il quale afferma che il campo dei numeri complessi è algebricamente chiuso ossia che ogni polinomio a coefficienti complessi ha almeno una radice in.
Dal teorema segue che un polinomio di ennesimo grado ha n radici in campo complesso.
La dimostrazione originale di Gauss è importante in quanto contiene il concetto di piano complesso (o appunto piano di Gauss).
Sostanzialmente si individua con le due cordinate di un punto in un piano cartesiano la parte reale (sull'ascissa) e la parte immaginaria (sull'ordinata).
Il piano complesso è stato utilizzato poi da moltissimi altri matematici che lo hanno valorizzato a pieno.
Geometria.
Gauss risolse appena diciannovenne un problema aperto da millenni, ossia determinare quali poligoni regolari possono essere costruiti usando solo riga e compasso.
La sorprendente risposta fu che si può costruire con riga e compasso ogni poligono regolare a condizione che il numero n dei lati possa essere scritto nella forma: dove è l'ennesimo numero primo di Fermat.
Gauss provò così che il poligono regolare a 17 lati (o eptadecagono) poteva essere costruito con riga e compasso.
La costruzione effettiva fu trovata da Johannes Erchinger pochi anni dopo.
Si interessò anche di impacchettamenti di sfere dimostrando un caso speciale della congettura di Keplero.
Successivamente i suoi studi lo portarono a concepire un tipo di geometria completamente nuovo: la geometria differenziale.
In questo tipo di geometria l'utilizzo di tecniche di calcolo infinitesimale permette di introdurre concetti chiave come curvatura, geodetica, campo vettoriale e forma differenziale.
Alcuni dei risultati ottenuti da Gauss furono pubblicati nel Disquisitiones generales circa superficies curvas.
Coma già accennato Gauss fu poi un pioniere nello sviluppo delle geometrie non euclidee.
Gauss fu forse il primo a comprendere che il V postulato di Euclide non era indispensabile per costruire una geometria coerente.
Gauss iniziò così a sviluppare la geometria iperbolica.
In questa geometria per un punto passano più di una parallela a una retta data.
Inoltre in ogni triangolo la somma degli angoli interni è sempre inferiore a 180° gradi.
Questo modello geometrico fu sviluppato indipendentemante da almeno altre due persone János Bolyai e Nikolai Ivanovich Lobachevsky.
Teoria dei numeri.
Gauss si occupò di Teoria dei numeri ottenendo interessanti risultati.
Il suo trattato sull'argomento, Disquisitiones arithmeticae, è divenuto un classico della matematica.
In questo libro, Gauss raccoglie risultati della teoria dei numeri ottenuti da matematici come Fermat, Euler, Lagrange e Legendre aggiungendovi importanti nuovi contributi originali.
Le Disquisitiones coprono argomenti che vanno dalla teoria elementare dei numeri a quel ramo della matematica che oggi è chiamato teoria algebrica dei numeri.
Tuttavia è bene precisare che Gauss in quest'opera non riconosce esplicitamente il concetto di gruppo.
Introduce invece, l'aritmetica modulare, divenuta poi fondamentale per lo sviluppo della teoria dei numeri.
L'aritmetica si fonda sull'importante concetto di congruenza: quando la differenza tra a e b è un multiplo di n. Gauss studiò anche le equazioni diofantine dimostrando l'importantissimo teorema di reciprocità quadratica.
Espresse per primo questo teorema nel linguaggio dell'aritmentica modulare.
Scoprì poi che ogni numero intero può essere espresso come somma di (al massimo) tre numeri triangolari.
Gauss è poi noto per aver congetturato il Teorema dei numeri primi che stabilisce un collegamento tra l'andamento dei numeri primi e la funzione logaritmica.
Questa scoperta era una delle più importanti sull'argomento dal tempo degli antichi greci.
Il teorema sarà dimostrato nel 1894 da Jacques Hadamard e Charles de La Vallée-Poussin.
Statistica.
Gauss studiò poi il comportamento degli errori.
Inventò il metodo dei minimi quadrati che tende a ridurre al minimo gli errori di misurazione.
Grazie a questo metodo Gauss riuscì a calcolare l'orbita del pianetino Cerere dopo che erano state compiute solo poche osservazioni.
Tuttavia il lavoro più importante in questo senso fu la scoperta della variabile casuale normale dette anche gaussiana.
La curva è generata dalla funzione: e descrive il comportamento e l'entità degli errori di misurazione.
La variabile normale è sicuramente una delle più importanti variabili casuali e appare dovunque in statistica.
Altro.
Importanti sono anche le sue memorie sulle serie ipergeometriche e sugli integrali ellittici.
Insieme a Wilhelm Weber studiò l'elettricità scoprendo il teorema di Gauss e studiando le variazioni del campo magnetico terrestre.
Insieme costruirono una sorta di telegrafo.
</doc> 
<doc id="1192" url="http://it.wikipedia.org/wiki/Congresso_Internazionale_di_Statistica">
Congresso Internazionale di Statistica.
I congressi internazionali di statistica, fortemente voluti da Lambert-Adolphe-Jacques Quételet, si tennero in Europa dal 1853 al 1876.
</doc> 
<doc id="1194" url="http://it.wikipedia.org/wiki/Copparo">
Copparo.
Copparo è un comune di 17.608 abitanti della provincia di Ferrara.
Descrizione dello stemma del Comune di Copparo.
Lo stemma è diviso verticalmente in due parti uguali, raffigura nella parte blu un covone di grano e nella parte rossa una coppa d'oro, è cinto da un ramo di quercia sulla destra e da un ramo d'alloro sulla sinistra, sovrastato da una corona.
Geografia.
Il territorio di Copparo si estende su di superficie di 157 Kmq nella parte centro-orientale della Provincia di Ferrara.
Il paese si trova all'interno del comprensorio caratterizzato a ovest dalla città di Ferrara, a nord dal corso principale del Po, a est dal Parco del Delta del Po e dalla zona costiera, a sud dal Po di Volano.
Il territorio, interamente pianeggiante, è attraversato da 7 strade provinciali fungendo così da nodo di smistamento per il traffico tra il centro ed il basso ferrarese.
La massima distanza tra i punti estremi del territorio è di 30 km.
Numerosi sono corsi d'acqua derivanti dagli imponenti lavori di bonificazione eseguiti fin dalla metà del 1500.
Storia.
L'origine del nome Copparo è incerta e gli storici da tempo cercano di ricostruirne l'etimologia: Cuparus, Cupparium, Coparium o Copparium, Massa Occupari oppure Coppa Aurium (coppa d'oro).
Considerando la natura selvaggia del territorio, una zona umida ricca di selvaggina, sembra più proficuo avvalorare la teoria che vede derivare il nome dal latino "Aucuparium", luogo in cui è possibilie andare a caccia di uccelli Il paese è sorto circa 2500 anni fa, ma il più antico documento che parla di Copparo è del anno 870.
Il documento è un privilegio di papa Adriano II che conferma a Firminiano e ai suoi fratelli la Corte di Formignana, allora confinante da un lato con "Cuparus et Caput canilis"(Coccanile).
Non è un caso che Copparo sia sorta sul lato sud dell'attuale Canale Naviglio poiché, in tempi non remoti, erano assai frequenti le alluvioni del Po ed il Naviglio rappresentava una valida barriera alla furia delle acque.
Copparo fu oggetto di secolari controversie tra la Chiesa di Ferrara e di Ravenna.
Martino, vescovo di Ferrara, nel 955 riconobbe la Massa di Copparo alla Chiesa di Ravenna, passata poi definitivamente a quella di Ferrara.
Copparo era noto, nella letteratura del tempo, come riserva venatoria e venne quindi dotato di un castello adibito a dimora di caccia.
Il castello fu distrutto dai Veneziani all'inizio del XVI secolo e con esso andarono perduti anche gli affreschi di Nicolò Panizzato, dipinti all'epoca di Leonello d'Este.
Nel 1509 i Veneziani invasero il territorio copparese con truppe costituite da schiavi dalmati al seguito dell'ammiraglio Trevisan.
Egli diede ordine al provveditore Grandenigo di saccheggiare Copparo, distruggendo i raccolti e rubando il bestiame.
Tornata la pace coi Veneziani, sulle rovine del castello Ercole II d' Este, tra il 1540 ed il 1547, fece costruire un palazzo che passò in seguito al Papato e poi alla famiglia Barberini.
La Delizia Estense, definita il "sontuoso Palagio", è l'ultima delle diciannove delizie costruite dagli Estensi nel ferrarese.
La realizzazione del palazzo venne affidata all'architetto Terzo de Terzi, che progettò un imponente fabbricato composto da cinque torri collegate fra loro, ampi porticati, cortili interni e sale grandiose.
A decorare l'edificio furono chiamati alcuni tra i più importanti artisti attivi a Ferrara, fra cui Girolamo da Carpi e Benvenuto Tisi da Garofalo, Battista Dossi e Bastianino.
Nel XVI secolo si intrapresero numerose iniziative di bonifica del territorio per dare spazio alla coltivazione di frumento.
Per prosciugare la grande area paludosa tra Copparo, Codigoro e Mesola (Polesine di Ferrara), gli Estensi avviarono il progetto di bonifica noto come Grande Bonificazione Estense (1566-1572).
Saccheggi e distruzioni da parte di invasori provenienti dai territori posti al di là del Po si alternarono a varie inondazioni e rotte del fiume.
Le più gravi furono quelle di Papozze, del 1592, di Berra, del 1595, e di Zocca, del 1640.
In quest'ultima occasione le acque arrivarono a lambire persino le mura di Ferrara.
La Guerra dei Barberini, quattro anni più tardi, non mancò di coinvolgere anche Copparo portando nuovi danni e nuove vittime.
Del periodo napoleonico non rimane molto, possiamo citare l'adesione attraverso le colonne del "Giornale del basso Po" alle disposizioni giacobine del parroco Caparossa o la cronaca delle gesta del mugnaio Valeriano Chiarati che osò inneggiare pubblicamente all'imperatore d' Austria.
Nel frattempo, nel 1808, il castello di Copparo fu preda di un terribile incendio.
Nel 1862 il Sindaco Spisani lo acquistò per conto del Comune e nel 1875 lo fece restaurare facendolo diventare sede della Residenza Municipale.
Il restauro fu pressocchè totale e diede vita all'attuale conformazione dell'edificio.
Le bonifiche degli anni a cavallo tra '800 e '900 videro nascere una nuova componente sociale, quel proletariato agricolo che diverrà protagonista dei grandi conflitti dell'epoca.
I primi scioperi si ebbero nel 1894-95.
Nel 1908 il Parlamento approvò la divisione del Comune di Copparo; si costituirono così i comuni di Ro, Berra, Formignana e Le Venezie, (l'attuale Jolanda di Savoia).
Oggi la Delizia Estense di Copparo, orgoglio e vanto dei copparesi, rimane a testimonianza dell'illustre passato di questo territorio ed è sede degli uffici comunali.
L'ultima ristrutturazione dell'edificio risale al giugno 2003.
Cultura.
Assai noto è il Palio di Copparo in cui si sfidano in giochi di piazza e giochi di bandiere i quattro rioni copparesi: il, il, il Rione Dezima ed il.
La manifestazione, interrotasi negli anni '30, è rinata nel 1977 riscuotendo grande successo di pubblico, anno dopo anno.
Il si svolge a giugno nella piazza principale di Copparo.
Prevede, inoltre, la Sfilata Storica delle quattro Contrade in abiti rinascimentali.
A Settembre, invece, il paese si anima grazie alle manifestazioni del Settembre Copparese; vera vetrina dei prodotti agricoli del territorio ed occasione per dibattiti, mostre e mercatini.
Monumenti e Musei.
Ora sede del Comune di Copparo; l'edificio è stato edificato dagli Estensi nella seconda metà del XVI secolo.
Detta "al Turiòn", emblema della Delizia Estense, è l'ultima sopravvissuta delle cinque torri del progetto originale del castello.
L'edificio, un tempo adibito a carceri mandamentali, ospita le collezioni d'arte del Comune di Copparo.
È intitolato ad Alda Costa, educatrice e giornalista, qui reclusa durante il periodo fascista.
La fontana risale al 1935 su progetto dell'architetto Pietro Toschi da Forlì, venne decorata dallo scultore ferrarese Enzo Nenci.
È situata nella piazza municipale e ricorda i caduti dei due conflitti mondiali.
L'edificio nasce agli inizi del '900 per volere di Enrico De Micheli.
Oggi, a distanza di trent'anni, è stato riportato al suo originario splendore.
La recente inaugurazione risale al 23 ottobre 2004.
La chiesa, probabilmente antecedente all'anno mille, aveva l'originaria struttura in stile romanico.
Riedificata nel 1133, come mostra la lapide del campanile, ha subito diversi rimaneggiamenti fino ai giorni nostri.
All'interno si conservano due pregevoli opere del pittore ferrarese Ippolito Scarsella, detto lo Scarsellino, tra cui "S.Pietro e Paolo" e "Santa Lucia".
Il campanile risale al 1184 e fu bombardato il 30 gennaio 1945.
Venne in seguito ricostruito diventando il simbolo delle vittime dei bombardamenti.
All'interno del museo è possibile assistere alla rappresentazione di tre diversi cicli della tradizione contadina: del grano, della canapa e del vino.
Chiesetta romanica trecentesca dedicata alla "Natività della Vergine"; è impreziosita da affreschi ed è situata a tre chilometri dal centro di Copparo.
Dimora dell'artista copparese, grafico e pubblicitario Dante Bighi; donata al Comune alla sua morte nel 1994, luogo di arte e di cultura.
Nella tenuta di Zenzalino, azienda agricola di 650 ettari a circa tre chilometri dal centro di Copparo, si trova l'omonimo Palazzo, inserito in un parco di circa tre ettari di piante secolari.
Il Palazzo risale al XV secolo, venne riedificato nel XIX secolo ed attualmente è dimora privata.
Nella tenuta vi è un famoso allevamento di cavalli da trotto dove, nel 1995, è nato Varenne.
La proprietà è privata e non accessibile al pubblico.
Costruita nel 1480 dal vescovo Bartolomeo della Rovere, diventa residenza di villeggiatura vescovile dell'epoca ospitò Tommaso Ruffo e Ippolito d'Este.
La Villa è ubicata sulla sinistra del Po di Volano, vicino Sabbioncello San Vittore, piccola frazione a otto chilometri da Copparo.
Voluta dall'architetto Alfonso Magnanini nel 1804, viene costruita dal 1810 al 1842, anno a cui risale la facciata.
All'interno della chiesa si può ammirare un organo del Callido di inizio '800.
Si presume che l'edificio risalga al 1434, quando San Giorgio ne era il santo patrono; fu ricostruita interamente nel 1839 dal parroco Francesco Boari.
A Tamara, a soli sei chilometri da Copparo, si trova la casa del poeta Corrado Govoni (1884-1965).
La chiesa è menzionata già a partire dal 1142, è stata ricostruita nel 1741 e nel 1813.
È visitabile solo esternamente.
Cucina.
Tale forma è stata celebrata da umanisti del nostro Rinascimento e la ritroviamo persino presso la Galleria di San Pietroburgo nelle "Nozze di Cana" del Garofalo.
Il pampepato o pampapato, di forma rotonda, ricoperto di cioccolato.
È composto di mandorle e cedro candito, il tutto impastato con cioccolato e cotto al forno; compare sulle tavole copparesi la settimana che precede le feste di Natale e scompare dopo la Befana.
La continua richiesta di questo dolce da parte dei turisti, ha fatto sì che il pampepato perdesse il suo carattere tipicamente stagionale ed ora è possibile gustarlo tutto l'anno.
Tra i vini prodotti nel Bosco Eliceo, i cui vitigni sembra siano stati importati dalla Borgogna al tempo degli Estensi, si annoverano il Vin del Bosco, Merlot e il Souvignon.
Frazioni.
Ambrogio, Brazzolo, Coccanile e Cesta, Fossalta, Gradizza, Ponte San Pietro, Sabbioncello San Pietro, Sabbioncello San Vittore, Saletta e Cà Matte, Sant'Apollinare, Tamara
</doc> 
<doc id="1196" url="http://it.wikipedia.org/wiki/Codigoro">
Codigoro.
Codigoro è un comune di 12.741 abitanti della provincia di Ferrara.
</doc> 
<doc id="1197" url="http://it.wikipedia.org/wiki/Cento_%28FE%29">
Cento (FE).
Cento è un comune di 33.271 abitanti della provincia di Ferrara.
Geografia.
Cento presenta un territorio totalmente pianeggiante, agricolo, ricco di corsi d'acqua e di maceri (piccoli stagni, retaggio della coltivazione della canapa) che si insinua come un cuneo tra le province di Bologna e Ferrara.
La città dista 32 km da Ferrara, 28 da Bologna e 38 da Modena.
Storia.
Città posta al centro delle province di Ferrara, Bologna e Modena.
Sullo stemma campeggia il gambero che ricorda l'origine pescosa del territorio un tempo invaso dall'acqua e ricco di gamberi.
In origine unita a Pieve di Cento, da cui fu separata nel 1376 con decreto del principe cento-pievese Bernardo de Bonnevalle, vescovo di Bologna, che riconobbe a Pieve di Cento lo status di "città autonoma", il Comune di Cento fu definitivamente separato dalla sua originaria pieve da un evento naturale.
La rotta del Reno, nel secolo XVI, fu talmente devastante che pose il letto del fiume a metà tra i due centri.
Nel 1502 Papa Alessandro VI cedette in dote Cento a Lucrezia Borgia, in occasione delle nozze con il duca Alfonso della casata estense; Cento tornò allo Stato Pontificio solo nel 1598.
Nel 1754 Papa Benedetto XIV diede a Cento, con Bolla Papale, il rango di "Città" e durante la Repubblica Cisalpina (1797) venne scelta quale capoluogo del Dipartimento dell'Alta Padusa.
Con voto plebiscitario nel 1860 veniva sancita l'annessione al Regno dei Savoia.
Nel 1928 un decreto reale modificò il confine con Pieve di Cento, con il passaggio di quest'ultima alla provincia di Bologna.
Economia.
La lunga fase di bonifica dei terreni paludosi e il loro recupero all'agricoltura fu operata soprattutto tramite la Partecipanza agraria di Cento dove gli abitanti del paese partecipavano agli oneri e ai vantaggi, mantenendo la proprietà collettiva.
Luoghi di interesse.
La struttura urbana risale al medioevo ed è caratterizzata dalla presenza di portici che fiancheggiano le strade principali con palazzi storici e chiese di pregio artistico, come il Palazzo del Governatore, la Casa Pannini e la Chiesa del Rosario.
Altri monumenti storici sono: l'antica Rocca, sede d'iniziative estive, e il Teatro Comunale "Giuseppe Borgatti".
Per gli appassionati d'arte, la città offre due musei di rilievo: la Pinacoteca Civica, con numerose opere di Giovanni Francesco Barbieri detto il Guercino, genio del Barocco, che a Cento ha vissuto gran parte della sua vita, e la Galleria d'Arte Moderna "Aroldo Bonzagni", pittore centese che ha caratterizzato l'arte italiana del '900.
Cultura ed eventi.
Sono evidenti gli influssi (cucina, tradizioni e dialetto) di Bologna e di Ferrara.
Tuttavia l'appartenenza al territorio centese e l'autonomia dai capoluoghi limitrofi è un sentimento molto radicato nella popolazione.
Sport.
Il 25 maggio 1995 la 12^ tappa del Giro d'Italia 1995 si è conclusa a Cento con la vittoria del ceco Jan Svorada.
</doc> 
<doc id="1198" url="http://it.wikipedia.org/wiki/Common_Gateway_Interface">
Common Gateway Interface.
Common Gateway Interface (acronimo CGI, in italiano: interfaccia comune, nel senso di standard, per gateway), è una tecnologia standard usata dai web server per interfacciarsi con applicazioni esterne.
Ogni volta che un client richiede al web-server un URL corrispondente ad un documento in puro HTML gli viene restituito un documento statico (come un file di testo); se l'URL corrisponde invece ad un programma CGI, il server lo esegue in tempo reale, generando dinamicamente informazioni.
Un programma (o uno script) CGI può essere scritto in qualsiasi linguaggio di programmazione (C/C++, Perl, PHP, Visual Basic, Tk, AppleScript, ecc.), la scelta si basa sul sistema su cui girerà; il Perl, il PHP e l'ASP sono comunque i linguaggi più comunemente utilizzati.
Esempio pratico: visitando una pagina web, il server del sito che la ospita potrebbe aprire un'immagine e scrivere sulla pagina le sue dimensioni.
</doc> 
<doc id="1201" url="http://it.wikipedia.org/wiki/Central_Intelligence_Agency">
Central Intelligence Agency.
La Central Intelligence Agency (CIA) è l'agenzia di spionaggio per l'estero degli Stati Uniti d'America, responsabile dell'ottenimento e dell'analisi delle informazioni sui governi stranieri, sulle società, sugli individui e sulla segnalazione di tali informazioni ai vari rami del governo degli Stati Uniti.
Dispone inoltre di un ampio apparato militare segreto, che durante la guerra fredda era responsabile di diverse campagne clandestine contro i governi stranieri dei paesi nemici.
La sede centrale si trova a Langley, in Virginia, vicino il fiume Potomac e Washington.
Storia.
L'agenzia venne costituita dal presidente americano Harry Truman nel 1947 dalle ceneri dellOffice of Strategic Services (OSS) utilizzata nella Seconda Guerra Mondiale.
La OSS si sciolse nell'Ottobre del 1945 ma William J. Donovan (chiamato Wild Bill sia dagli amici che dai nemici), il creatore dell'OSS, inviò una proposta al presidente Franklin Delano Roosevelt nel 1944 per chiedere la formazione di una nuova organizzazione con la supervisione diretta da parte del presidente.
Nonostante la forte opposizione dei militari, del Dipartimento di Stato, e dell'FBI, nel gennaio del 1946 Truman fonda il Central Intelligence Group (CIG).
Dopo il National Security Act del 1947 (che diventa effettivo il 18 settembre 1947) vengono fondati sia il National Security Council (NSC) sia la CIA.
Nel 1949, il Central Intelligence Agency Act (chiamato anche "Public Law 110") viene approvato, permettendo agli agenti di usare il fisco segreto e di essere esenti dalla maggior parte delle limitazioni sugli usi del fondo federale.
L'atto esenta anche la CIA ad essere obbligata a rivelare "l'organizzazione, le funzioni, i funzionari, le cariche, i salari, e il numero di personale impiegato".
Viene anche creato un programma chiamato "PL-110" per trattare con i disertori o "stranieri essenziali" al di là delle normali procedure d'immigrazione, in modo tale da offrire a quelle persone storie di copertura e sostegno economico.
Durante i primi anni della sua esistenza, gli altri rami del governo non hanno esercitato molto controllo sulla CIA.
Questo è spesso giustificato con il desiderio di sconfiggere gli agenti del KGB, un compito che molti credono che possa essere completato solo con un approccio ignobile.
Come risultato, pochi nel governo controllano da vicino le attività della CIA.
La rapida espansione dell'ente e l'evolversi di un senso di indipendenza sotto il comando del direttore della CIA, Allen Dulles, ha aumentato la tendenza.
La svolta ci fu all'inizio degli anni '70, il tempo dello scandalo Watergate.
Un aspetto dominante della politica americana in quel periodo era il tentativo del Congresso di ribadire il suo potere di tutela sulle strutture esecutive del governo.
Le rivelazioni sulle passate attività della CIA, come i tentativi di assassinare leader stranieri e l'illegale spionaggio interno, fornirono l'opportunità di portare avanti questo processo nella sfera delle operazioni di intelligence.
Ad accelerare la caduta in disgrazia dell'agenzia furono il coinvolgimento di ex agenti CIA nello scandalo Watergate e i successivi tentativi del presidente Nixon di usare la CIA per fermare le investigazioni sul Watergate.
Nel famoso nastro - noto come la "pistola fumante" - che costrinse Nixon alle dimissioni, Nixon ordinava al suo capo dello staff Haldeman che ulteriori investigazioni sul Watergate avrebbero "aperto lo scheletro nell'armadio" riguardo alle operazioni nella Baia dei Porci.
Il vice direttore James R. Schlesinger aveva commissionato una serie di rapporti sui peccati passati della CIA.
Questi rapporti, conosciuti eufemisticamente come "i gioielli di famiglia", furono trattenuti in seno all'agenzia fino a quando un articolo di Seymour Hersh sul New York Times rivelò la notizia che la CIA era stata coinvolta nell'assassinio di leader stranieri e teneva file su circa settemila cittadini americani appartenenti a movimenti pacifisti (Operazione CHAOS).
Il Congresso investigò sulla CIA arrivando a nuove imbarazzanti conclusioni.
Attorno al Natale del 1974 il Congresso rifilò un altro colpo alla CIA proibendo un'operazione segreta in Angola.
Successivamente fu proibito alla CIA di assassinare leader stranieri.
Inoltre la proibizione sullo spionaggio interno, che era sempre stato proibito dallo statuto della CIA, fu nuovamente rinforzata, affidando la sola responsabilità di investigazione sui cittadini statunitensi all'FBI.
Nord America.
Negli anni 50 e 60, la CIA avviò un programma di ricerca sul controllo della mente chiamato Progetto MKULTRA, negli Stati Uniti ed in Canada.
Il progetto in Montreal includeva lo sviluppo di tecniche utilizzate da scienziati nazisti per influenzare e controllare il comportamento di determinate persone.
Questi esperimenti, finanziati con 25 milioni di dollari, prevedevano anche tecniche di ipnosi, somministrazione di sieri della verità, droghe, messaggi subliminali ed altri metodi di violenze psicologiche (es.
privazione sensoriale, elettroshock, ecc.) su cavie umane (tra cui numerosissimi pazienti psichiatrici).
Europa.
Nei sui primi anni la CIA e il suo predecessore, l'OSS, tentarono di "contenere" il comunismo nell'Europa dell'est dando supporto ai locali gruppi anti-comunisti; ma nessuno di questi tentativi ebbe molto successo.
Tentativi di provocare rivoluzioni in Ucraina e Bielorussia infiltrando spie anti-comuniste e sabotatori incontrarono il fallimento totale.
In Polonia la CIA spese parecchi anni inviando denaro ed equipaggiamento ad un'organizzazione inventata e gestita dall'intelligence polacca.
La CIA ebbe più successo nei suoi sforzi di limitare l'influenza del comunismo in Francia e in Italia, soprattutto nelle elezioni italiane del 1948.
Dopo la seconda guerra mondiale, la CIA fu lo strumento attraverso cui si organizzò la rete Gladio, una rete segreta di organizzazioni in Italia e in altre parti dell'Europa occidentale.
Arruolamento di ex nazifascisti.
Tra le numerose accuse rivolte all'OSS e alla CIA - in gran parte confermate a seguito della desecretazione di documenti riservati statunitensi e britannici - vi è anche quella di aver aiutato e reclutato molti nazisti di alto grado, dopo la fine della Seconda Guerra Mondiale.
Fra questi il generale Reinhard Gehlen, coinvolto marginalmente nel complotto che tentò di assassinare Hitler il 20 luglio 1944 e che aveva diretto la sezione dei servizi di informazione della Wehrmacht addetta al controllo del fronte orientale e dell'Unione Sovietica.
Al generale Gehlen, date le sue estese risorse informative sull'Unione Sovietica, fu concesso di mantenere intatta la sua rete di oltre 400 spie dopo la guerra al servizio degli Stati Uniti.
L'organizzazione di Gehlen presto divenne una delle fonti primarie di intelligence durante la guerra fredda, e formò la base di quella che a partire dal 1956 divenne l'agenzia di intelligence tedesca, la Bundesnachrichtendienst (BND).
Da diversi documenti è emerso con chiarezza un vasto piano organico - nel quadro della guerra fredda - organizzato dai servizi segreti USA al fine di reclutare migliaia di ufficiali tedeschi e nazisti anche di primo piano già prima della fine del secondo conflitto mondiale.
Tra i nazisti che sarebbero stati protetti o avrebbero collaborato con lintelligence statunitense spiccano i nomi di Klaus Barbie, Eugen Dollmann (imputato per l'Eccidio delle Fosse Ardeatine e addetto al controllo del governo della RSI), del colonnello Otto Skorzeny (liberatore di Mussolini tenuto prigioniero sul Gran Sasso e tra i maggiori animatori della Rete ODESSA, concepita per favorire la fuga di migliaia di nazisti in Sudamerica), il maggiore Karl Hass (condannato all'ergastolo con Erich Priebke per l'Eccidio delle Fosse Ardeatine e coinvolto in diverse indagini relative alla Strategia della tensione) e il capitano SS Theodor Saevecke, capo in Lombardia della SIPO-SD (Polizia e Servizio di Sicurezza) e responsabile della strage di Piazzale Loreto e quella consumata a Corbetta (Milano).
Tra gli italiani arruolati dai servizi USA spicca il nome del principe Junio Valerio Borghese, comandante della X MAS Iran.
Mentre l'Europa si andava stabilizzando lungo la cortina di ferro, la CIA negli anni '50 tentò di diminuire l'influenza sovietica nelle altre parti del globo, specialmente nel terzo mondo.
Con l'incoraggiamento del direttore Allen Dulles, le operazioni clandestine divennero presto la componente dominante dell'organizzazione.
Inizialmente si dimostrarono piene di successo: nel 1953 in Iran la CIA depose il governo democraticamente eletto di Mossadegh, dopo il suo tentativo di trattenere di più delle riserve di petrolio del paese e rimosse l'influenza comunista del forte Partito Comunista iraniano (Operazione Ajax).
Guatemala.
Nel 1954 in Guatemala (operazione PBSUCCESS), le operazioni della CIA, con un budget relativamente basso, organizzarono la deposizione del governo democraticamente eletto di Jacobo Arbemz Guzman e lo rimpiazzarono con il governo dittatoriale del Generale Castillo Armas.
Ma l'opposizione popolare e la nascita della guerriglia nel 1960 costrinse il Paese (ma sempre sotto la guida della CIA) in un susseguirsi di colpi di stato e governi non democratici.
L'instabilità creata da queste operazioni portò a una guerra civile che si protrasse fino al 1996 e che provocò 250.000 morti, 50.000 desaparecidos, un milione di profughi e un numero altissimo di violazioni dei diritti umani.
Cuba.
Le limitazioni alle operazioni coperte su larga scala divennero evidenti durante l'invasione organizzata dalla CIA alla Baia dei Porci a Cuba nel 1961.
Il fallimento imbarazzò la CIA e gli Stati Uniti sul palcoscenico mondiale, visto che il dittatore cubano Fidel Castro usò la mal eseguita invasione per consolidare il suo potere e legarsi strettamente all'Unione Sovietica.
Ad ogni modo, la CIA tentò numerose volte di assassinare senza successo il capo di stato cubano come parte della sua operazione Mongoose.
Vietnam.
Dopo la Baia dei porci le operazioni della CIA divennero meno ambiziose e divennero strettamente legate alle operazioni militari statunitensi in Vietnam.
Fra il 1962 e il 1975 la CIA organizzò un gruppo del Laos noto come l' Esercito Segreto e coordinò una flotta di aeroplani nota come Air America per prendere parte nella guerra segreta in Laos, una parte della guerra del Vietnam.
Cile.
Dopo l'elezione del presidente socialista Salvador Allende nel 1970 la CIA lavorò segretamente per impedirgli di assumere l'incarico attraverso la corruzione di ufficiali cileni, che però fallì.
Cosicché la CIA cospirò per un colpo di stato con le fazioni anti-Allende, ma alla fine il progetto abortì (progetto FUBELT).
Tre anni dopo Allende fu deposto dal leader militare Augusto Pinochet.
È stato asserito che la CIA era dietro il colpo di Stato, sebbene niente sia stato completamente confermato o contraddetto.
Il comitato Church, che investigò sul coinvolgimento statunitense in Cile durante questo periodo, stabilì che "non c'è alcuna chiara prova di diretta assistenza al colpo di Stato, nonostante molte asserzioni di tale aiuto".
Nel 2000 inoltre la CIA negò di aver supportato il golpe.
Il rapporto del comitato Church inoltre mostrò che la CIA giocò un ruolo preminente dopo il colpo di Stato del 1973: "lo scopo delle operazioni segrete immediatamente successive al golpe era di assistere la Junta nell'ottenere un'immagine più positiva, sia in patria che all'estero, e nel mantenere l'accesso alle leve di comando del governo cileno.
Un altro scopo, in parte raggiunto col lavoro fatto presso l'organizzazione dell'opposizione prima del golpe, era di aiutare il nuovo governo a organizzare e implementare le nuove politiche.
File di progetto lo hanno documentato.
I collaboratori della CIA erano implicati nel preparare un iniziale piano economico onnicomprensivo che è servito come base per le più importanti decisioni economiche della Junta.
" Nicaragua.
Nei primi anni '80, dopo la deposizione del dittatore Somoza in Nicaragua, la CIA sostenne e armò i Contras, forze opposte alla junta sandinista marxista.
Il Congresso statunitense approvò l'Emendamento Boland che proibiva ogni sostegno ai Contras.
L'amministrazione Reagan violò l'emendamento usando i profitti della vendita di armi all'Iran per sostenere i Contras (scandalo Iran-Contras).
Parte della campagna della CIA per deporre il governo del Nicaragua includeva l'utilizzo di bombe nei porti nicaraguensi, cosa che comportò l'affondamento di una nave mercantile.
Questo fu provato da una decisione della Corte Mondiale nel caso Nicaragua contro Stati Uniti, in cui fu ordinato agli Stati Uniti di pagare le riparazioni al Nicaragua, ma gli USA ignorarono il verdetto della corte.
L'11 settembre 2001 e "le extraordinary renditions".
Dopo l'11 settembre 2001, con la motivazione della lotta al terrorismo, la CIA ha effettuato numerose operazioni in Europa e non solo (conosciute come "extraordinary renditions"), come il rapimento dell'imam egiziano Abu Omar, avvenuto a Milano il 17 febbraio 2003 con la presunta collaborazione di uomini del SISMI, il servizio segreto italiano.
Nell'ambito di tali operazioni, ha inoltre utilizzato una rete di prigioni segrete (molte delle quali in Europa), come ammesso dal presidente Bush nel settembre 2006.
Per il sequestro di Abu Omar, nel dicembre 2006 la Procura di Milano ha rinviato a giudizio Nicolò Pollari, ex-direttore del SISMI, insieme a 34 persone.
Tra gli indagati rientrano 26 agenti della CIA, tra cui il capo dell'intelligence Usa in Italia, Jeff Castelli, e l'ex-capocentro di Milano, Robert Seldon Lady (quest'ultimo coinvolto anche, tramite Mario Scaramella, nella vicenda relativa all'attività della Commissione parlamentare italiana sul dossier Mitrokhin).
Sempre nell'ambito delle inchieste sulle extraordinary renditions, nel febbraio 2007, in Germania, i magistrati di Monaco hanno richiesto l'arresto di 13 presunti agenti della CIA in relazione al sequestro del tedesco-libanese Khaled el Masri, con l'accusa di privazione della libertà e pericolose lesioni.
Il 16 febbraio Nicolò Pollari, Marco Mancini, altri funzionari del SISMI e 26 agenti della CIA (tra cui Robert Seldon Lady e Jeff Castelli) sono stati rinviati a giudizio per concorso in sequestro di persona riguardo al rapimento di Abu Omar.
Il processo si aprirà l'8 giugno 2007 a Milano.
Il 28 febbraio gli Stati Uniti hanno dichiarato ufficialmente che non concederanno l'estradizione chiesta dal Ministero della Giustizia italiano per i 26 agenti della CIA accusati del rapimento.
È il primo caso di processo aperto sulle "extraordinary renditions".
Il CIA-gate.
Nel 2003 scoppia lo scandalo CIA-gate, che coinvolge alcuni funzionari del governo di George Bush colpevoli di aver rilevato notizie riservate sull'agente in copertura Valerie Plame.
Nel giugno 2007 Lewis Libby, all'epoca dei fatti capo di Gabinetto di Dick Cheney (vice presidente degli Stati Uniti), è stato condannato a 30 mesi di carcere per ostruzione della giustizia e spergiuro.
Nota sulla pronuncia.
Anche se film, radio e tv molto spesso si riferiscono a questo acronimo utilizzando la pronuncia italiana ci a questa è scorretta, bisognerebbe invece usare la pronuncia inglese si ai ei esattamente come si fa per FBI che viene giustamente pronunciato ef bi ai e non effe bi i.
</doc> 
<doc id="1202" url="http://it.wikipedia.org/wiki/Convenzioni_di_Ginevra">
Convenzioni di Ginevra.
Le Convenzioni di Ginevra consistono in una serie di trattati sottoscritti per la maggior parte a Ginevra, in Svizzera; esse costituiscono, nel loro complesso, un corpo giuridico di diritto internazionale, noto anche sotto i nomi di Diritto di Ginevra, Diritto delle Vittime di Guerra e Diritto Internazionale Umanitario.
Le convenzioni ebbero inizio dallo sforzo di Henri Dunant, motivato dagli orrori di guerra da lui osservati durante la Battaglia di Solferino e descritte nell'opera Souvenir de Solferino destinata ai sovrani di tutta Europa.
Fra il 1864 ed oggi furono sottoscritte numerose Convenzioni di Diritto Internazionale Umanitario: ognuna delle successive prevedeva l'ampliamento ed il completamento delle precedenti ovvero la loro sostituzione.
La prima Convenzione fu adottata il 22 agosto 1864 a Ginevra, in Svizzera, dai rappresentanti di 12 governi, compresi gli Stati Uniti d'America, unica Potenza non europea rappresentata.
Le Convenzioni antecedenti la II Guerra mondiale sono tutte state sostituite dalle quattro approvate nel 1949: Il 12 agosto 1949 furono adottate quattro Convenzioni, destinate a sostituire tutto il corpo giuridico preesistente in materia: Sessantuno Stati ratificarono le quattro Convenzioni favorendo la successiva ratifica da parte di altri Stati.
Il processo di decolonizzazione e l'estendersi dei conflitti non simmetrici condusse all'integrazione delle Quattro Convenzioni di Ginevra mediante due Protocolli Aggiuntivi, adottati sempre a Ginevra l'8 giugno 1977: Poiché la sottoscrizione e la ratifica di questi due Protocolli ha incontrato forti opposizioni, specie fra le Grandi Potenze e le Potenze regionali europee, le norme ivi contenute non hanno per il momento assunto valenza di Diritto Internazionale consuetudinario.
Infine, a causa di recenti avvenimenti che, in alcuni paesi, hanno coinvolto in atti di violenza le strutture della Croce Rossa e della Mezzaluna Rossa, è stato ultimamente adottato un terzo Protocollo Aggiuntivo, che prevede l'uso, da parte delle Organizzazioni internazionali umanitarie, di un simbolo non collegato né confondibile con una qualsiasi confessione religiosa: Clara Barton fu fondamentale con la sua campagna per la ratifica della Prima Convenzione di Ginevra da parte degli Stati Uniti: essi firmarono nel 1882.
Al momento della Quarta Convenzione, le nazioni che le avevano ratificate erano 47.
Altre convenzioni di Ginevra.
Altre convenzioni ed accordi internazionali delle Nazioni Unite sono state adottate a Ginevra, ma non vanno confuse con i trattati sopra menzionati, anche se ci si riferisce ad essi come "Convenzioni di Ginevra".
Alcuni di questi sono: la Convenzione sul mare territoriale e la zona contigua (1958), la Convenzione relativa allo status dei rifugiati (1951) ed il Protocollo relativo allo status dei rifugiati (1967).
</doc> 
<doc id="1206" url="http://it.wikipedia.org/wiki/Cultura_dell%27Iraq">
Cultura dell'Iraq.
Tradizioni letterarie.
Le tradizioni letterarie irachene più antiche si rifanno alla civiltà dei Sumeri, nella quale si innestò il patrimonio babilonese, cui si accomunò quello assiro.
Queste civiltà influirono prima su quella greca che a sua volta arricchì la tradizione irachena, toccata ancor più profondamente da quella persiana, filtrata attraverso la dominazione partica.
A essa si sovrappose dopo il VIII secolo la civiltà araba, che in età abbaside fece di Baghdad il fulcro di elaborazione della sua cultura, mantenuta su schemi tradizionali fino agli inizi del XX secolo, quando finalmente, grazie al giornalismo e all'influsso egiziano, la prosa andò evolvendosi, conquistando quella semplicità di espressione che aveva avuto fino ad allora.
Si può parlare di una letteratura nazionale irachena, grosso modo, solo dall'epoca dello smembramento dell'Impero ottomano (1918).
Pur tuttavia la critica fa risalire agli ultimi decenni del XIX secolo i primi albori di una letteratura nazionale.
Ciò si verificò soprattutto nella poesia, con autori come S&#257;lih al-Tamimi (m.
1845), ‘Abd al-B&#257;q&#299; al-‘Umar&#299; (1790-1862), ‘Abd al-Ghaff&#257;r al-Akhras (1805-1875), Haydar al-Hill&#299; (1831-1887) e Ibr&#257;h&#299;m al-Tab&#257;tab&#257;’&#299; (1832-1901).
Questi poeti, pur essendo tradizionali nella forma, nella sostanza parlarono di libertà e contro la corruzione.
Jam&#299;l Sidq&#299; al-Zah&#257;w&#299; (1863-1936), di origine curda, può considerarsi l'anello di congiunzione con la precedente generazione.
La sua forma preferita era la quartina (rub&#257;‘iyya), ma fu anche interessato a esperimenti stilistici.
Trattò di problemi sociali; fra l'altro diede particolare rilevanza alla difesa dei diritti della donna.
Ma‘r&#363;f al-Rus&#257;f&#299; (1875-1945), considerato poeta nazionale, è stato il più seguito nei circoli letterari.
Uomo politico al tempo dell'Impero ottomano, nella sua opera rappresentò i sentimenti nazionali iracheni.
Dopo la prima guerra mondiale si ebbe un rifiorire degli studi letterari, con il diffondersi del giornalismo e della pubblicazione di libri.
Ma in particolare negli anni trenta e quaranta alcuni poeti, tra cui i già nominati al-Rus&#257;f&#299; e al-Zah&#257;w&#299;, e altri, come Muhammad Mahd&#299; al-Jaw&#257;hir&#299; (1900-?
), hanno rappresentato l'avanguardia del mondo letterario arabo.
Verso il 1940 nel mondo arabo ebbe inizio un movimento poetico influenzato da autori europei come Eliot e Majakovskij e dalle varie correnti d'avanguardia, a cui si intrecciarono motivi tratti dal mondo mitologico dell'antica Mesopotamia e da quello classico, musulmano e cristiano.
Nelle riviste letterarie dell'epoca, prevalentemente libanesi (al-Ad&#299;b, al-Adab o Shi‘r), gli scrittori iracheni portarono il maggior contributo.
Il più famoso di questi fu Badr Sakir al-Sayy&#257;b (1927-1964), di tendenze realiste ma non immune da influenze surrealiste e simboliste, considerato uno dei maggiori riformatori della poesia araba moderna.
Scrittori realisti sono anche ‘Abd al-R&#257;ziq, ‘Abd al-W&#257;hid e K&#257;zim Jaww&#257;d (n. 1929) la cui poesia, all'inizio tradizionale, divenne innovatrice e di un realismo sconcertante.
Alla tendenza romantica, con i suoi toni più cupi, appartengono: Baland al-Haydar&#299; (n. 1926), che è passato attraverso varie fasi, influenzato inizialmente dall'estetismo, in seguito dall'esistenzialismo e dal surrealismo; la poetessa Nazik al-Mal&#257;’ika (n. 1923), la maggiore teorica del verso libero; ‘Abd al-Wahh&#257;b al-Bay&#257;t&#299; (n. 1926), uno dei primi collaboratori della rivista al-Thaq&#257;fa al-jad&#299;da, e Hil&#257;l Naz&#299; (n. 1931), la cui poesia ha spesso un tono rivoluzionario.
Questa nuova poesia viene anche chiamata del "verso libero" (al-shi‘r al-hurr), in contrasto con la prosodia complicata dei classici.
Nella prosa si può distinguere una scuola classica, guidata da Ja‘far al-Khal&#299;l&#299;, che ha scritto regolarmente nella rivista sciita al-Ghara, e una d'avanguardia, che, influenzata dai classici dell'Ottocento francese e russo pur non trascurando i moderni, come Jean-Paul Sartre e Albert Camus, pone l'accento sui mali della società irachena.
Si ricordano i nomi di Dh&#363; al-N&#363;n Ayy&#363;b (n. 1908), il più anziano del gruppo e noto giornalista e politico, ‘Abd al-Malik al-N&#363;r&#299; (n. 1921), autore della raccolta "Il canto della terra", che è un'analisi della vita degli umili; Fu’&#257;d al-Takarl&#299; (n. 1927), che nelle sue novelle condanna brutalmente, con un linguaggio spesso veemente e crudo, gli errori della società tradizionale con una protesta contro i misfatti dell'alienazione e della miseria, Ya‘q&#363;b Balb&#363;l, che, nel 1938, ha pubblicato una raccolta di racconti ispirata ai problemi sociali del Paese; Sh&#257;kir Khuzbak (n. 1920), studioso e traduttore di Anton Cechov, autore di racconti e del lavoro teatrale "La casa coniugale" (1962); Edmond Sabr&#299; (n. 1921), che ha scritto racconti, opere teatrali e sceneggiature per il cinema; Saf&#299;ra Jam&#299;l H&#257;fiz, che ha pubblicato nel 1956 una raccolta di racconti sulla vita popolare; Mahd&#299; ‘&#298;sà al-Saqr, che ha scritto in un tono duro e sarcastico contro le tragedie della superstizione e dell'ignoranza.
Nel campo della poesia, emergono i nomi di ‘Abd al-Wahh&#257;b al-Bay&#257;t&#299; (n. 1926) e di Sa‘d&#299; Y&#363;suf (n. 1934), poeti che hanno entrambi conosciuto in diverse epoche l'esilio, e proprio dall'esilio hanno scritto le loro liriche impregnate di tristezza, nostalgia (ghurba) e desiderio di libertà.
Nella narrativa Fu’&#257;d al-Takarl&#299; fa parlare di sé nel 1980 per il romanzo al-Raj‘ al-ba‘&#299;d (L'eco lontana) i cui dialoghi, composti in stretto dialetto iracheno, rimettono in discussione l'uso della lingua parlata nei testi letterari per lo più scritti in un arabo puro.
Narratore di spicco è anche Mohammad Haydar (n. 1942), autore di raccolte di racconti.
Un quadro esauriente della ricca produzione letteraria irachena in prosa e in poesia è fornito dalle riviste letterarie pubblicate a Baghdad, tra cui al-Aql&#257;m (Le penne), fondata nel 1964, al-Mawrid (La fonte) del 1971, o al-K&#257;tib al-‘arab&#299; (Lo scrittore arabo) del 1982.
Vanno ricordate anche le riviste pubblicate dagli intellettuali arabi in esilio come al-Bad&#299;l (L'alternativa), fondata nel 1980 dalla Lega degli scrittori democratici iracheni, oppure Asw&#257;t (Voci) uscita a Parigi alla fine degli anni settanta.
Musica.
L'Iraq è musicalmente conosciuto soprattutto per uno strumento chiamato ʿūd (liuto) e per il rebab (strumento a corda, vagamente assimilabile al violino); i più noti musicisti che utilizzano questi strumenti sono rispettivamente Ahmed Mukhtar e l'assiro Munir Bashir.
Fino alla caduta di Saddam Hussein, l'emittente radiofonica più popolare era la Voce della Gioventù.
Trasmetteva un mix di rock occidentale, hip hop e musica pop, tutto importato attraverso il Giordana a causa delle sanzioni economiche internazionali.
Tra i più popolari vi erano soprattutto i Corrs e i Westlife.
L'Iraq produsse inoltre un'importante pop star pan-araba ora in esilio a Kazem al Saher, le cui canzoni includono "Ladghat E-Hayya", vietata per i suoi testi dal contenuto vivace.
</doc> 
<doc id="1207" url="http://it.wikipedia.org/wiki/Calendario_gregoriano">
Calendario gregoriano.
Il calendario gregoriano è il calendario ufficiale della maggior parte dei paesi del mondo.
Esso prende il nome da papa Gregorio XIII, che lo introdusse nel 1582, con la bolla papale Inter Gravissimas promulgata dalla sua residenza di Villa Mondragone (presso Monte Porzio Catone).
È una modificazione del calendario giuliano, che era in vigore in precedenza.
Si tratta di un calendario solare, cioè basato sul ciclo delle stagioni.
L'anno si compone di 12 mesi di durate diverse (da 28 a 31 giorni), per un totale di 365 o 366 giorni.
Gli anni di 366 giorni sono detti bisestili: è bisestile un anno ogni quattro, con alcune eccezioni (la regola esatta è spiegata più avanti).
Durata dei mesi.
I mesi del calendario gregoriano sono: I giorni di ciascun mese sono identificati da una numerazione progressiva, a partire da 1.
Così ad esempio il primo giorno dell'anno è l'1 gennaio, mentre l'ultimo è il 31 dicembre.
Vi sono diversi metodi per ricordare agevolmente la durata dei mesi.
Uno utilizza questa filastrocca: di ventotto ce n'è uno (febbraio) tutti gli altri ne han trentuno.
Un altro utilizza le nocche della mano e gli avvallamenti fra di esse.
Le nocche indicheranno i mesi lunghi, gli avvallamenti i mesi corti.
Partendo dalla nocca più esterna si "batte" "gennaio"; l'avvallamento adiacente indica "febbraio"; la nocca successiva indica "marzo" e così via fino a "luglio" (ultima nocca).
A questo punto bisogna ricominciare dalla prima nocca (e non tornare indietro) battendovi "agosto" e poi "settembre" nell'avvallamento proseguendo fino a "dicembre".
Il metodo vale anche partendo dalla nocca dell'indice e procedendo in senso opposto, basta ricordare di "andare a capo" una volta giunti a battere "luglio".
La foto a destra dovrebbe chiarire lo schema.
Storia.
La questione della progressiva regressione dell'equinozio di primavera dovuta all'imprecisione del calendario Giuliano era nota e dibattuta fin dal Concilio di Nicea (325 d.C.).
Nel 1582 l'equinozio astronomico cadeva oramai l'11 di marzo, con un anticipo di dieci giorni rispetto all'equinozio convenzionale del 21 marzo, stabilito dal Concilio di Nicea quale base per il calcolo della Pasqua.
Papa Gregorio XIII si rese conto che la Pasqua, di quel passo, avrebbe finito per essere celebrata in estate.
Decise quindi che era giunto il momento di affrontare la questione.
Per riformare il calendario giuliano Papa Gregorio XIII nominò una commissione di esperti, presieduta dal matematico bavarese Christopher Clavius, gesuita.
Ai lavori diedero un contributo decisivo il medico calabrese Luigi Lilio e il matematico perugino Padre Ignazio Danti.
Per sistemare il calendario giuliano furono usate le misurazioni dell'astronomo Niccolò Copernico, pubblicate nel 1543 (anno della sua morte) sotto il titolo di De Revolutionibus orbium coelestium libri sex ("Sei libri sui movimenti circolari dei corpi celesti"), il quale era riuscito a calcolare, con notevole accuratezza, sia l'anno tropico, che l'anno siderale.
Il calendario gregoriano entrò subito in vigore il 15 ottobre 1582 (5 ottobre secondo il calendario giuliano) in Italia, Francia, Spagna, Portogallo, Polonia - Lituania e Belgio - Olanda - Lussemburgo, e negli altri paesi cattolici in date diverse nell'arco dei cinque anni successivi (Austria a fine 1583, Boemia e Moravia e cantoni cattolici della Svizzera a inizio 1584...).
Gli altri paesi si uniformarono in epoche successive: gli stati luterani, calvinisti e anglicani durante il XVIII secolo, quelli ortodossi ancora più tardi.
Le Chiese ortodosse russa, serba e di Gerusalemme continuano a tutt'oggi a seguire il calendario giuliano: da ciò nasce l'attuale differenza di 13 giorni tra le festività religiose "fisse" ortodosse e quelle delle altre confessioni cristiane.
Data di adozione per Paese.
La tabella che segue indica la data di adozione del calendario gregoriano nei vari Paesi.
Laddove gli stati attuali non coincidano con quelli del passato, la data indicata può non essere quella corretta su tutto il territorio attuale.
Il caso svedese.
Come risulta dalla tabella qui sopra, la Svezia (compresa la Finlandia che all'epoca era territorio svedese) adottò definitivamente il calendario gregoriano a partire dal 1 marzo 1753 (18 febbraio del calendario giuliano).
Però in realtà questa è soltanto una parte della storia.
Nel 1700 era già stato deciso di adottare il calendario gregoriano, ma non si era voluto disporre un "salto" di 10 giorni come negli altri paesi: si era scelto invece di recuperare progressivamente, eliminando tutti gli anni bisestili dal 1700 al 1740.
D'altra parte, i giorni da recuperare erano diventati undici dagli originali dieci, perché anche il 1700 era bisestile per il calendario giuliano ma non per il gregoriano.
Tuttavia, negli anni successivi, il governo svedese trascurò di eseguire il piano programmato: così sia il 1704 che il 1708 furono bisestili.
Riconosciuto l'errore, si prese quindi la decisione di tralasciare questo piano che causava soltanto molta confusione e di tornare al calendario giuliano.
Per recuperare il giorno saltato nel 1700 si stabilì quindi che il 1712 fosse doppiamente bisestile, cioè con il 30 febbraio.
La riforma sovietica.
Dopo che la Russia nel 1918 aveva adottato il calendario gregoriano, nel 1923 la formula per decidere quali anni centenari fossero bisestili fu ufficialmente modificata, ottenendo il Calendario Soviet.
In esso, tra gli anni divisibili per 100 sono bisestili solo quelli che divisi per 9 diano come resto 2 o 6.
Il primo anno di discordanza con il calendario gregoriano sarà il 2800.
Resta da vedere se la riforma sia ancora considerata ufficiale dopo il dissolvimento dell'Unione Sovietica.
Motivazione.
Secondo il calendario giuliano, sono bisestili gli anni la cui numerazione è multipla di 4: l'anno giuliano medio dura quindi 365 giorni e 6 ore (la media di tre anni di 365 giorni e uno di 366).
Questa durata non corrisponde esattamente a quella dell'anno solare medio, che si ricava dalle osservazioni astronomiche: quest'ultimo infatti è più corto di 11 minuti e 14 secondi.
Di conseguenza, il calendario giuliano accumula un giorno di ritardo ogni circa 128 anni rispetto al trascorrere delle stagioni.
Dal 325, anno in cui il Concilio di Nicea stabilì la regola per il calcolo della Pasqua, nel 1582 si era ormai accumulata una differenza di circa 10 giorni.
Questo significava, ad esempio, che la primavera, in base alle osservazioni astronomiche, non risultava più iniziare il 21 marzo, ma l'11 marzo.
Così la Pasqua, che avrebbe dovuto cadere la prima domenica dopo il plenilunio di primavera, veniva spesso a cadere nella data sbagliata.
Regole.
Per recuperare i dieci giorni perduti, si stabilì che il giorno successivo al 4 ottobre 1582 fosse il 15 ottobre; inoltre, per evitare interruzioni nella settimana, si convenne che il 15 ottobre fosse un venerdì, dal momento che il giorno precedente, il 4, era stato un giovedì.
Anche i paesi che adottarono il calendario gregoriano successivamente dovettero stabilire un analogo "salto di giorni" per riallinearsi (vedi la tabella sopra).
Per modificare la durata media dell'anno, venne cambiata la regola che decide gli anni bisestili: secondo la nuova regola, gli anni la cui numerazione è multipla di 100 sono bisestili soltanto se essa è anche multipla di 400: vale a dire, sono bisestili gli anni 1600, 2000, 2400... mentre non lo sono gli anni 1700, 1800, 1900, 2100, 2200, 2300... Tutti gli altri anni la cui numerazione è multipla di 4 rimangono bisestili.
(Per i secoli precedenti resta valido il calendario giuliano quindi gli anni 1500, 1400, 1300... sono tutti bisestili.
) In questo modo ci sono 97 anni bisestili ogni 400 anni, invece che 100.
L'anno gregoriano medio è quindi di 3/400 di giorno, cioè 10 minuti e 48 secondi, più corto di quello giuliano: la differenza dall'anno solare è di soli 26 secondi (in eccesso).
Questa discrepanza equivale a circa un giorno ogni 3.323 anni, quindi essendo stato istituito nell'anno 1582 bisognerà sopprimere un giorno soltanto nell'anno 4905 per non avere, per esempio, che la primavera inizi il 20 marzo invece del 21.
Inoltre, in 400 anni gregoriani ci sono esattamente 365 · 303 + 366 · 97 = 146097 giorni.
Poiché 146097 è divisibile per 7, anche i giorni della settimana si ripetono uguali dopo 400 anni.
Questo vuol dire che i calendari sono esattamente uguali (se non si considera la data della Pasqua): il calendario del 2000 è uguale a quello del 1600 e sarà uguale a quello del 2400, del 2800...
Parallelamente alla riforma del calendario, pur mantenendo la regola per il calcolo della Pasqua dettata dal Concilio di Nicea, venne stabilito che la data del primo plenilunio di primavera fosse computata col sistema delle epatte, ideato da Luigi Giglio (ideatore della riforma gregoriana), anziché con il metodo di Dionigi il Piccolo fino ad allora seguito dalla Chiesa.
Per i dettagli si veda voce specifica.
Il calendario gregoriano guadagna un giorno rispetto a quello giuliano ogni volta che "salta" l'anno bisestile: così la differenza, che era di 10 giorni nel 1582, è diventata di 11 giorni nel 1700, di 12 nel 1800 e di 13 nel 1900; nel 2100 diventerà di 14 giorni, nel 2200 di 15, e così via.
Ulteriori miglioramenti.
Per migliorare ulteriormente l'accuratezza del calendario gregoriano, John Herschel (1792-1871) ha proposto di non considerare bisestili gli anni multipli di 4000, cioè 4000, 8000, 12000...
In questo modo ci sarebbero 969 anni bisestili ogni 4000; la durata media dell'anno corrispondente è di 365 giorni, 5 ore, 48 minuti e 50 secondi circa.
L'errore verrebbe così abbassato a soli circa 4 secondi in eccesso ogni anno (un giorno ogni 20000 anni).
Ancora più precisa è la riforma sovietica del calendario giuliano: gli anni multipli di 100 sono bisestili se, prendendo il numero dei secoli e dividendolo per 9, il resto è 2 oppure 6.
In questo modo ci sono 218 anni bisestili ogni 900 anni; la durata media dell'anno risulta di 365 giorni e 218/900 = 365 giorni, 5 ore, 48 minuti e 48 secondi.
La differenza rispetto all'anno solare è così di soli 2 secondi.
Infine una corrispondenza esatta con la durata media dell'anno tropico, convenzionalmente pari a 365.2422 giorni, si ottiene non considerando bisestili sia gli anni multipli di 4000, sia quelli multipli di 10000.
Cioè non sarebbero bisestili gli anni 4000, 8000, 10000, 12000, 16000, 20000...
In questo modo infatti vi sono 4844 anni bisestili ogni 20000: 4844/20000 = 0,2422.
La ricerca di un calendario "perfetto" è purtroppo utopistica.
Attualmente infatti possiamo calcolare con esattezza infinitesimale la lunghezza di un anno, ma tale lunghezza non è costante su lunghi periodi.
L'orbita terrestre infatti, a causa dell'interazione gravitazionale con gli altri pianeti, cambia lentamente (in particolare cambia la sua eccentricità), e la durata dell'anno varia di conseguenza.
Inoltre, a causa dei fenomeni di marea la rotazione terrestre sta rallentando, e quindi la lunghezza del giorno aumenta, anche se di poco.
Negli ultimi decenni, perciò, è entrato in uso l'inserimento quando necessario di un secondo aggiuntivo alla mezzanotte del 31 dicembre, in modo da mantenere allineato il giorno astronomico con quello civile.
Questi secondi aggiuntivi (23 dal 1972 al 2005) però alterano anche la durata media dell'anno gregoriano.
Numerazione degli anni.
Il calendario gregoriano continua la numerazione degli anni di quello giuliano: tale numerazione conta gli anni a partire dalla nascita di Gesù, che secondo i calcoli di Dionigi il Piccolo, avvenne nell'anno 753 Ab Urbe condita (dalla fondazione di Roma).
Gli anni successivi alla nascita di Gesù sono indicati con la sigla d.C., cioè "dopo Cristo", o e.v.
, cioè "era volgare" (nei paesi di lingua inglese si usa invece la sigla A.D.
, cioè "Anno Domini", oppure C.E.
, common era; nella ex-DDR si usava indicare l'anno con il più "laico" "u.
Z.
", ovvero unserer Zeit, "nostro tempo").
Quelli precedenti invece con la sigla a.C., cioè "avanti Cristo", o a.e.v.
, cioè "avanti era volgare" (nei paesi di lingua inglese B.C.
, before Christ, oppure B.C.E.
, before common era; nella ex-DDR "v. u.
Z.
", vor unserer Zeit, "prima del nostro tempo").
Quando si omette la sigla, si sottintende sempre "dopo Cristo".
Poiché al tempo di Dionigi lo zero non era conosciuto in Europa, non esiste un "anno zero": l'anno precedente all'1 d.C. è l'1 a.C..
La data tradizionale per la nascita di Gesù è quindi il 25 dicembre dell'1 a.C., una settimana prima che iniziasse l'1 d.C..
Oggi si sa però che i calcoli di Dionigi erano errati: secondo la maggior parte degli storici, la data di nascita di Gesù fu tra il 7 e il 4 a.C..
Gli astronomi usano a volte una numerazione in cui gli anni avanti Cristo sono indicati con numeri negativi.
Questa numerazione non salta lo zero: perciò l'anno -N non corrisponde all'anno N a.C., bensì all'anno N+1 a.C. (cioè l'anno 0 è l'1 a.C., l'anno -1 è il 2 a.C., e così via).
Dato che non esiste l'anno zero, ogni nuovo decennio, secolo, millennio... inizia sempre con l'anno terminante con "1" e non con "0", proprio perché il primo decennio, secolo, millennio... inizia dall'anno 1.
Così il terzo millennio è iniziato l'1 gennaio 2001.
Il 1º gennaio 4713 a.C. è stato scelto nel 1583 dall'astronomo Scaliger come Giorno giuliano (JD) zero (il giorno 1 inizia alle 12:00 del detto giorno).
</doc> 
<doc id="1208" url="http://it.wikipedia.org/wiki/Celleno">
Celleno.
Celleno (VT) è un comune con 1.347 abitanti, situato tra il Lago di Bolsena e il Lago di Alviano, 20 km a nord dal Capoluogo e 25 km a sud di Orvieto.
Origine della parola "Celleno".
Il nome Celleno ha origini antichissime che ci conducono all'antica civiltà etrusca e greca.
Secondo il critico e storico greco, Dionigi di Alicarnasso, Celleno sarebbe stata fondata da "Italo discendente di Enotro, in memoria della sua figlia Cilenia; e ciò molti anni prima dell'assedio di Troja".
Celeno, nella mitologia greca, era una delle tre arpie figlie di Taumante e Elettra.
In dialetto, Celleno è "Cellano", il toponimo può derivare da "cella" nel senso di grotta con il suffisso -anus che può avere un rapporto di pertinenza.
La parola Celleno può voler significare cella in senso di cavità.
Nel territorio cellenese il suolo è di natura tufacea che si è mostrato molto utile nel tempo per formare delle cavità.
Il suddetto etimo lo ritroviamo in altri nomi di località come Cellere ed altri.
</doc> 
<doc id="1209" url="http://it.wikipedia.org/wiki/CRAN">
CRAN.
CRAN è l'acronimo di Comprehensive R Archive Network ovvero un sistema per documentare e rendere disponibili i moduli aggiuntivi al software statistico R.
È una rete di server FTP e di server web che offrono la versione aggiornata di R, assieme alla documentazione ed ai moduli aggiuntivi.
Il nome è modellato su CTAN (Comprehensive Archive Network), la rete di archivi contenenti materiale per TeX e LaTeX.
</doc> 
<doc id="1214" url="http://it.wikipedia.org/wiki/Como">
Como.
Como (Còmm) è un comune italiano di 83.200 abitanti (demo.istat.it 31/05/2007), capoluogo dell'omonima provincia.
Situata sul Lago di Como, confina a nord-ovest con la Svizzera.
È uno dei vertici ideali del Triangolo Lariano.
Antichità.
Un primo nucleo lo fondarono probabilmente gli Orobi, un'antica popolazione ligure o gallica.
Intorno al V secolo a.C. la zona venne occupata dai Galli Insubri che vi fondarono una oppidum, cioè un centro fortificato.
Nel 196 a.C. la Gallia cisalpina venne definitivamente conquistata dai romani.
In seguito ad una terribile invasione dei Reti, per volere di Cesare venne costruita Novum Comum al centro della convalle bonificata.
Nel 77 a.C. si insediarono 5000 coloni di cui 500 nobili greci cui si è voluta ricondurre l'origine etimologica di località quali Lecco [Leucos], Corenno [Corinto], Lenno e Lemna [Lemnos], Nesso [Nasso], Dervio [Delfo].
Nel 49 a.C. Como diventa un municipium.
Durante il I° secolo d.C. la crescita cittadina fu aiutata dalle donazioni dei Plinii, che fecero erigere una biblioteca e uno spazio termale.
Nel 354 viene esiliato a Como il futuro imperatore Flavio Claudio Giuliano.
Medioevo.
Durante l'alto medioevo Como subisce l'invasione dei Goti prima e dei Longobardi poi; nel 951 scende in Italia l'imperatore Ottone I e tra i suoi sostenitori c'è anche Gualdone, vescovo di Como.
Durante il periodo comunale, Como fu contesa tra le famiglie rivali dei Rusca (o Rusconi) e dei Vitani.
Con Azzone Visconti, Como entrò definitivamente nell'orbita viscontea.
Alla morte di Gian Galeazzo Visconti, avvenuta nel 1402, Franchino II Rusca tentò di instaurare a Como una signoria personale.
Seguì un periodo di devastazioni e stragi fino al 1416 quando Como si consegnò a Filippo Maria Visconti.
Età moderna.
Nell'ottobre del 1525 Como veniva occupata Don Pietro Arias, inviato da Antonio de Leyva, con 200 spagnoli.
Da allora seguì le sorti del Ducato di Milano e successivamente del Regno Lombardo-Veneto fino alla unità d'Italia.
Il 27 marzo 1859, in seguito alla Battaglia di San Fermo, Giuseppe Garibaldi al comando dei Cacciatori delle Alpi liberò la città dalla occupazione austriaca.
Durante la seconda guerra mondiale Como non venne mai bombardata.
Stemma.
La bandiera di Como è una croce bianca in campo rosso (araldicalmente parlando, di rosso alla croce d'argento).
È una bandiera comune a molte città, ghibelline, dell'alta Italia, ma le sue origini vanno ricercate nell'antichissima Blutfahne (stendardo insanguinato), una bandiera di identica foggia usata da sempre dagli imperatori romano-germanici sui campi di battaglia.
Onorificenze.
La città di Como è la seconda tra le 27 città decorate con Medaglia d'Oro come "Benemerite del Risorgimento nazionale" per le azioni altamente patriottiche compiute dalla città nel periodo del Risorgimento, con speciale riferimento alla insurrezione del 1848 ed alla battaglia di San Fermo.
Economia.
L'economia comasca era tradizionalmente basata sull'industria, in modo particolare su quella tessile e della seta, che era celebre in tutto il mondo.
Purtroppo la produzione industriale serica è in forte crisi, ma ad essa si va sostituendo per importanza il commercio ed il terziario in genere.
È molto importante anche il turismo che, soprattutto negli ultimi anni, ha visto un forte incremento grazie anche all'arrivo di star e personaggi di fama internazionale (ad esempio Anna Oxa, Madonna, George Clooney, Brad Pitt, Richard Branson e Gianni Versace), che hanno preso dimora nelle lussuose ville sulle sponde del lago, rinsaldando così la fama della città come meta del cosiddetto turismo d'élite.
Giochi storici.
Palio del Baradello: All'inizio di settembre si svolge a Como il Palio del Baradello, rievocazione storica che prende il nome dal Castel Baradello, che sovrasta la città, fatto erigere da Federico I di Svevia, detto il barbarossa, a difesa della città alleata.
Fonti storiche narrano che nel "mese di Giugno, anno del Signore 1159, l'imperatore Federico I di Svevia, dopo aver sconfitto Milano con il determinante contributo delle truppe di Lodi, Cremona, e Pavia ma soprattutto Comasche, riconoscente, giunge in visita a Como.
La città alleata gli tributa gran festa e accoglienza: si organizzano in suo onore gran banchetti, luminarie, parate e gare sul lago" Nel 1981 nasce quindi il palio, che coinvolge le contrade storiche della Città di Como (tra le quali: Borgo di Rebbio, Borgo di Sant'Agostino, Borgo della Roggia Molinara, Contrada della Cortesella, Borgo di Camerlata, Borgo di San Martino, Borgo di Tavernola) e alcuni Comuni del territorio lariano (Comune di Brienno, Comune di Cernobbio).
Esso si articola attraverso tre gare ufficiali: la cariolana, corsa storica con le carriole, la giostra del saraceno, dove il Cavaliere di ciascun Borgo scende in campo galoppando sul proprio destriero e cerca di colpire il bersaglio del simulacro prima del proprio antagonista, sceso anch'esso in campo, ottenendo in tal modo il diritto ad incontrare l'avversario successivo ed il tiro alla fune, che ha sostituito dal 2005 la regata, gara remiera con le caratteristiche lucie (barche a fondo piatto).
Istruzione superiore.
Como è sede di numerosi istituti di istruzione secondaria: Como è sede universitaria dal 1987, anno di avvio dei primi corsi del Diploma a fini speciali in Informatica Gestionale avviato dal Politecnico di Milano.
Dal 1989 è sede di regolari corsi di laurea in Ingegneria gemmati appunto dal Politecnico milanese oltre che in Scienze e più tardi in Giurisprudenza, gemmati dall'Università degli studi di Milano.
Dal 1998 questo ultimi corsi confluiscono nell'Università degli studi dell'Insubria insieme agli analoghi corsi di Varese.
Per quanto riguarda le arti e le musiche Como è sede sia di un Conservatorio di musica che di un'Accademia di belle arti.
Il Conservatorio di Musica G. Verdi di Como è il più giovane fra i 4 Conservatori situati in Lombardia, essendo nato nel 1982 come sezione staccata del Conservatorio di Musica Giuseppe Verdi di Milano.
L'Istituto ha acquisito propria autonomia nel 1996.
L'Accademia di Belle Arti A. Galli di Como è una istituzione privata, nata nel 1989 e riconosciuta dal Ministero dell'Università.
A Como opera anche dal 1989 l'Istituto Superiore per Interpreti e Traduttori F.
Casati, trasformatosi nel 2002 in Scuola Superiore Mediatori Linguistici F.
Casati di Como abilitata dal Ministero dell'Università a rilasciare lauree triennali in Mediazione linguistica.
Salute e Assistenza.
Como e la sua provincia sono servite da due strutture ospedaliere principali: Sport.
Como ha una lunga tradizione di società sportive, legate soprattutto all'acqua, essendo la città affacciata sullo splendido specchio d'acqua del lago.
In questa categoria possiamo annoverare la Canottieri Lario, il CVC - Circolo della Vela Como e la MILA - Motonautica Italiana Lario, ora fuse nello YCMV - Yacht Club Como MILA CVC, oltre alla Como Nuoto che è attiva nel nuoto, nel nuoto sincronizzato e nella pallanuoto (con alcune stagioni in A1 qualche anno fa).
Il club "Amici di Como" ha ingaggiato Paola Tagliabue, comasca, recordista mondiale di apnea dinamica.
Gli sport di squadra vedono il Como Calcio 1907 tra le più importanti società sportive: nato nel 1907 ha nel suo palmares 14 stagioni in serie A.
Ancora più gloriosa la Ginnastica Comense 1872, con oltre 125 anni di storia che può vantare la squadra di basket femminile più titolata d'Italia, con 15 scudetti conquistati e 2 coppe dei campioni, una delle più famose palestre di scherma che annovera tra i suoi allievi alcuni dei più bravi spadaccini di tutta Italia conosciuti addirittura a livello mondiale (un po' rappresentati dalla medaglia olimpica di Melbourne dell'Avv.
Spallino), e dall'Atletica Leggera cha ha sempre fornito atleti a livello nazionale.
Altra squadra importante è l'Hockey Como anch'esso con trascorsi in serie A.
Tra le società di calcio dilettanti, da ricordare sicuramente quelle dei maggiori quartieri cittadini, tra cui Albate Calcio e Albatese, Sagnino, Tavernola, la gloriosa Ardisci e Spera (1906), l'Ardita (1934), la Lario, la Cittadella (1945), la Libertas (dove tirò i primi calci il famoso e compianto Gigi Meroni).
Ferrovie.
Como è collegata alle altre città lombarde e a Milano tramite il Servizio Ferroviario Regionale (R).
Sono due le stazioni ferroviarie principali: Trenitalia serve anche la fermata urbana di Albate, mentre i regionali LeNord fermano anche presso le fermate urbane di Como Borghi-Università, Como Camerlata e Grandate-Breccia.
Dal 2008 la città sarà collegata a Milano anche con la linea S9 del Servizio ferroviario suburbano di Milano (Linee S).
Trasporti pubblici.
La rete dei trasporti pubblici urbani è dotata di 10 linee di autobus gestite da ASF Autolinee (ex SPT Linea).
La rete dei trasporti extraurbani (C) è gestita dalla Ferrovie Nord Milano Autoservizi ed è composta da linee che collegano Como ai comuni della provincia e a Varese.
Alcune di esse hanno sostituito, dagli anni Sessanta, la soppressa linea ferroviaria Como-Varese delle Ferrovie Nord Milano.
Altri sistemi di trasporto pubblico.
Una Funicolare collega il centro città a Brunate, un borgo di 1800ab.
situato a 715m slm, mentre la Navigazione Lago di Como assicura un collegamento con gran parte dei paesi che si affacciano sulle sponde del lago, tramite aliscafi e battelli (meno rapidi ma più suggestivi).
A Como, infine, esiste un'efficiente rete di taxi, gestita dal Comune.
Aeroporti.
Gli aeroporti più vicini sono quelli di Lugano-Agno e di Milano Malpensa.
Al secondo la città è collegata grazie ad una linea di autobus extraurbana (C250), gestita da SPT, oppure tramite LeNord con interscambio a Saronno.
Il viaggio dura, in entrambi i casi, meno di 1 ora.
Non va dimenticato l'Idroscalo Internazionale di Como, gestito dall'Aero Club Como, dove ha sede anche l'unica scola europea per piloti d'idrovolanti.
Demografia.
Como conta 83.595 abitanti, con una densità di 2395 abitanti/km2.
(Fonte: Ufficio statistica del Comune di Como - Dati: 2006) Cittadini stranieri residenti a Como.
Al 31 dicembre 2005 gli stranieri residenti nel Comune di Como erano in totale 6.924, corrispondenti quasi al 9% sul totale dei residenti.
Gli Stati con il maggior numero di residenti a Como sono: Personalità celebri.
Como ha legato il suo nome a diverse personalità, diversamente celebri.
Delle molte classificate alla ed alla, se ne richiamano, di seguito, alcune:
</doc> 
<doc id="1215" url="http://it.wikipedia.org/wiki/Coordinate_geografiche">
Coordinate geografiche.
Le coordinate geografiche servono ad identificare la posizione di un punto sulla superficie terrestre.
Sono la latitudine (distanza angolare dall'equatore) la longitudine (distanza angolare lungo il parallelo del luogo da un arbitrario meridiano di riferimento).
Le latitudini e le longitudini sono espresse in gradi, minuti e secondi.
Attualmente è usato il meridiano di Greenwich che passa per l'omonimo osservatorio.
Le coordinate geografiche sono formate così: xx° xx' xx" N yy° yy' yy" E Un esempio: 41° 53' 24" N 12° 29' 32" E sono le coordinate del Colosseo secondo Google Earth In Italia era uso (non del tutto scomparso) di usare come meridiano di riferimento quello passante per l'osservatorio di Monte Mario (a Roma, 12° 27,2' E di Greenwich).
Tale sistema di coordinate venne utilizzato dall'Istituto Geografico Militare (IGM) per aggiornare i dati allo standard World Geodetic System84 (WGS84), su cui si basa anche il Sistema di posizionamento globale (GPS).
Lo standard WGS84 si basa su un modello geodetico della Terra standard.
L'EGM96 è un geoide definito da un sistema di armoniche sferiche.
</doc> 
<doc id="1216" url="http://it.wikipedia.org/wiki/Codice_fiscale">
Codice fiscale.
Il codice fiscale in Italia è un codice alfanumerico di 16 caratteri, ispirato dall'uso biblioteconomico, che serve a identificare in modo univoco a fini fiscali le persone fisiche residenti sul territorio italiano.
A ciascuna persona in passato veniva consegnato un tesserino di plastica con banda magnetica, riportante oltre che al codice fiscale anche il cognome, nome, sesso, luogo di nascita, provincia di nascita, data di nascita e l'anno di emissione.
Oggi il tesserino del codice fiscale è stato sostituito dalla tessera sanitaria.
Generazione del codice fiscale.
La normativa riguardante le modalità di calcolo del codice fiscale è il Decreto ministeriale del Ministero delle finanze del 23 dicembre 1976 «Sistemi di codificazione dei soggetti da iscrivere all'anagrafe tributaria».
Nessuno è autorizzato a calcolare o fornire strumenti per il calcolo del codice fiscale, l'unico codice valido è quello rilasciato al soggetto dall'Agenzia delle Entrate.
(Vedi) L'algoritmo descritto a seguire, pur non garantendo l'affidabilità del risultato, è utilizzato abitualmente per calcolare il codice.
Questa abitudine, oramai consolidata, è causa di ripetuti disagi generati al soggetto il cui codice fiscale differisce da quello prodotto dall'algoritmo.
Sarebbe pertanto opportuno scoraggiarne l'utilizzo.
Il codice fiscale è composto da 16 caratteri alfanumerici, ricavati in linea generale secondo il seguente algoritmo: A questo punto, i valori che si ottengono dai caratteri alfanumerici pari e dispari vanno sommati tra di loro, e il risultato va diviso per 26.
Il resto della divisione fornirà il codice identificativo, ottenuto dalla seguente tabella di conversione: Due diverse persone potrebbero avere uguali tutte e 16 le lettere/cifre generate usando questo schema (omocodia).
In questo caso, l'Agenzia delle Entrate provvede a sostituire alcune delle cifre (a partire dall'ultima) con un carattere corrispondente, secondo la seguente tabella: Codice fiscale provvisorio.
Quando sia necessario, l'Agenzia delle Entrate può attribuire un codice fiscale provvisorio ad una persona fisica.
Tale codice provvisorio per le persone fisiche è costituito da un numero di undici cifre, del quale le prime sette sono un numero progressivo, quelle dall'ottava alla decima comprese identificano l'ufficio che ha attribuito il codice e l'undicesima è il carattere di controllo, determinato nel modo seguente: Il carattere di controllo è pari alla differenza tra le unità del totale e dieci.
Omocodie.
Il meccanismo con il quale si gestiscono le omocodie consente di generare il codice fiscale sostituendo consecutivamente (a partire dall’ultima) le cifre con una lettera.
Utilizzando tutte le combinazioni possibili di sostituzioni dei numeri con lettera, si possono gestire al massimo 128 codici differenti.
Il caso dei soggetti cosiddetti “omocodici”, inizialmente molto limitato per quanto riguarda i cittadini italiani, si è notevolmente incrementato nel tempo prevalentemente per gli stranieri, con una concentrazione particolare per i nati nei paesi nei quali manca l’indicazione del giorno esatto della nascita.
In ogni caso i soggetti omocodici hanno comportato notevoli problemi gestionali e complicazioni nella vita pratica dei cittadini, dovute alla confusione generata dalla identità dei dati anagrafici con conseguente sovrapposizione di informazioni nelle banche dati.
Luogo di nascita.
La codifica degli stati non tiene conto delle variazioni storiche intervenute.
Oggi, l'attribuzione del codice a cittadini delle repubbliche ex sovietiche provoca problemi simili: ad esempio, persone nate in Unione Sovietica a Kiev si vedono attribuire il codice dell'Ucraina, o ancor peggio della Russia.
La codifica dei comuni di nascita invece tiene conto delle variazioni storiche.
Può succedere che un comune venga chiuso e accorpato ad uno limitrofo.
In questo caso i nati in quel comune manterranno nel proprio codice fiscale inalterato, anche se il codice catasto non esiste più (ad esempio come i nati nel comune di Borgo Panigale).
Fanno eccezione alcuni cittadini che negli anni settanta, pur nati in territorio italiano, si erano visti attribuire un codice catastale estero, in quanto il comune era diventato territorio straniero dopo la Seconda Guerra Mondiale.
Carattere di controllo.
L'algoritmo di calcolo del carattere di controllo non è in grado di riconoscere alcune tipologie frequenti di errori di battitura, quali ad esempio lo scambio di due lettere in posizione dispari.
Cambio di nome.
I contribuenti che cambiano il loro cognome o il nome durante la vita sono costretti ad aggiornare anche il proprio codice fiscale.
Il problema, inizialmente limitato, sta diventando sempre più evidente con gli immigrati stranieri: molti, nell'ottenere la cittadinanza italiana, sono costretti a cambiare il cognome in quanto le regole di attribuzione del cognome italiano sono diverse rispetto al loro paese d'origine (ad esempio, i cittadini delle nazioni sudamericane acquisiscono alla nascita il doppio cognome del padre e della madre, perdendo quest'ultimo quando divengono cittadini italiani).
Banche dati inquinate.
In diverse banche dati gestite da enti pubblici e privati sono registrate informazioni con associato il codice fiscale.
Nei casi di cittadini che hanno cambiato codice fiscale o ai quali è stato sostituito il codice fiscale successivamente alla scoperta di un'omocodia, ci si trova nella situazione di avere dei collegamenti con informazioni di altri cittadini o di non avere un collegamento con le proprie informazioni.
Inoltre, in alcune banche dati il codice fiscale, non presente all'atto dell'immissione dei dati iniziale, è stato ricavato dai dati anagrafici presenti nella stessa banca dati e non validato con i dati presenti nell'Anagrafe Tributaria in modo da evitare associazioni errate.
Privacy.
Il codice fiscale di un cittadino rivela la data di nascita e il comune di nascita, informazioni non strettamente necessarie al trattamento fiscale, che il cittadino è però costretto a rivelare.
Ricalcolare il proprio codice fiscale.
Su internet sono presenti diversi software e siti web, in cui sono presenti programmi per calcolare il proprio codice fiscale: è sufficiente cercare "calcolo codice fiscale" su qualsiasi motore di ricerca.
Va ricordato, tuttavia, che l'unico codice fiscale valido è quello fornito dall'Agenzia delle Entrate, che gestisce sia i casi di eventuali codici fiscali identici, cambiandone arbitrariamente uno, sia il caso in cui il codice sia errato, ma comunque valido perché fornito dall'Agenzia.
</doc> 
<doc id="1217" url="http://it.wikipedia.org/wiki/Comune_italiano">
Comune italiano.
Il Comune, in Italia, è l'ente locale fondamentale, autonomo ed indipendente secondo i princìpi consolidatisi nel Medioevo, e ripresi, in modo relativamente limitato, dalla rivoluzione francese, previsto dall'art.
114 della Costituzione.
Può essere suddiviso in frazioni, le quali possono a loro volta avere un limitato potere consultivo grazie alle consulte di frazione.
Il comune nella suddivisione amministrativa.
Ogni Comune appartiene a una Provincia, ma la Provincia non fa da tramite nei rapporti con la Regione e questa in quelli con lo Stato a livello gerarchico, poiché esso, essendo dotato di personalità giuridica, può avere rapporti diretti con la Regione e con lo Stato e anzi, essendo le competenze di una regione più ampie di quelle di una provincia, un comune detiene generalmente più rapporti con la prima che con la seconda.
I Comuni possono ripartire il proprio territorio in circoscrizioni al fine di assicurare alla popolazione una più diretta partecipazione all'amministrazione.
Alla circoscrizione sono delegati poteri che vanno al di là della mera funzione consultiva (per la quale possono essere previsti nello statuto del Comune, previsto ai sensi della legge Bassanini, appositi comitati o consulte di quartiere).
La suddivisione in circoscrizioni è obbligatoria per i comuni che superano i 100mila abitanti.
L'Italia, in base agli ultimi dati ISTAT dell'anno 2007, ha 8101 comuni.
Di questi, un centinaio superano i 50mila abitanti, tra cui 80 capoluoghi di provincia (37 capoluoghi hanno invece popolazione inferiore ai 50 mila abitanti).
Il comune ha come organi il consiglio comunale, la giunta comunale e il sindaco.
Le città.
I comuni si possono fregiare del titolo di "città" se esso viene loro conferito con specifico provvedimento (decreto) adottato dal capo dello Stato, di iniziativa autonoma o su proposta del Governo o del comune interessato.
Ai comuni dotati del titolo di città spetta uno stemma particolare.
Gli stemmi sono assegnati con decreto del Presidente del Consiglio dei Ministri (DPCM) su proposta del dipartimento del Cerimoniale dello Stato - ufficio Onorificenze e Araldica pubblica (ripartizione della Presidenza del Consiglio nata dalla trasformazione della Consulta araldica, soppressa ai sensi delle disposizioni finali della costituzione repubblicana).
Nelle regioni bi-trilingue.
Ai comuni della Provincia autonoma di Bolzano spetta doppia denominazione, in lingua tedesca e in lingua italiana, che si affianca a quella di lingua ladina per i comuni per i quali è prevista.
La traduzione di comune in ladino dolomitico è "chemun" o "comun", mentre in tedesco è: I comuni della Vallée d'Aoste hanno un'unica denominazione in lingua francese (durante il regime fascista tutti i nomi furono tradotti in italiano, per poi essere ripristinati in francese con lo statuto di autonomia repubblicano), anche negli atti ufficiali in lingua italiana, nei quali però sono indicati come "comune di" e "città di" e non come "commune de" o "ville de".
Fa eccezione il Comune di Aosta, che gode di doppia denominazione: "Città di Aosta" - "Ville d'Aoste".
Anche alcuni comuni del Piemonte, afferenti alle province di Torino e Cuneo, hanno un nome francese.
Nelle province di Gorizia e Trieste alcuni comuni hanno nomi bilingui, in italiano e sloveno.
Nelle province di Udine, Gorizia e Pordenone alcuni comuni al nome italiano affiancano il nome in friulano.
Omonimie.
Non esiste una norma o prassi che prescriva l'unicità della denominazione dei Comuni italiani.
Molti comuni hanno modificato o più frequentemente integrato la propria denominazione per evitare omonimie con altri, esistono tuttavia in Italia allo stato attuale 8 casi di coppie di comuni con lo stesso nome: Curioso in particolare il caso dei due comuni denominati Brione, che si trovano in due Province limitrofe e distano fra loro meno di 80 km.
</doc> 
<doc id="1222" url="http://it.wikipedia.org/wiki/Cipressa">
Cipressa.
Cipressa (Ciprèssa in ligure) è un comune di 1.296 abitanti in provincia di Imperia.
Geografia.
Il comune è situato sulla Riviera ligure di ponente e dista dal capoluogo circa 13 km.
Il borgo è costituito principalmente dal nucleo centrale di Cipressa sul colle e dalla frazione di Lingueglietta, arrivando fino alla costa con le località di Piani e Aregai.
Storia.
Il toponimo Cipressa deriverebbe - secondo una diffusa leggenda locale - dai primi abitanti del luogo fuggiti dall'isola di Cipro che approdarono sulla spiaggia degli Aregai.
Sempre secondo la leggenda i tre pastori diedero il nome alle tre contrade storiche di Cipressa: Piazza, Poggio e Collautra.
Secondo le prime fonti storiche il borgo fu distrutto, intorno all'anno 1000, dai corsari di Frassineto per poi essere riedificata poco dopo.
Divenne una piccola comunità dedita all'agricoltura, grazie soprattutto ai monaci Benedettini di Villaregia che acquistarono alcuni diritti dai possessori, i conti di Ventimiglia.
Fu dominio, se pur per un breve periodo, della famiglia Lengueglia dopodiché ritornò al possedimento benedettino, ottenendo nel 1277 i suoi primi statuti.
Subì come altri comuni liguri le invasioni dei pirati saraceni intorno alla seconda metà del XVI secolo che causarono devastazioni e razzie.
Risale proprio a questo periodo l'erezione della torre, detta Gallinara, considerata il simbolo della municipalità di Cipressa ed inserita pertanto nello stemma comunale.
Con la costituzione in comune autonomo il potere dei Benedettini si fece sempre più debole, creando così alleanze con la Repubblica di Genova da cui ne seguirà le sorti e le glorie.
Nel 1815 verrà inglobato nel Regno di Sardegna, così come stabilirà il Congresso di Vienna del 1814 anche per gli altri comuni della Repubblica Ligure, e successivamente nel Regno d'Italia dal 1861.
Architetture religiose.
La parrocchiale, intitolata alla Visitazione, fu costruita nel XVII secolo in stile barocco ad unica navata.
Al suo interno, oltre ai vari abbellimenti con stucchi e lesene, sono conservate diverse opere d'arte tra le quali un crocifisso in legno.
Secondo una leggenda locale la scultura fu portata dalle onde sulla spiaggia e qui vi ritornò - due volte da solo - finché gli abitanti non lo portarono in processione all'interno della chiesa.
L'opera potrebbe essere stata eseguita da Van Hike.
È conservata inoltre una statua lignea, raffigurante la Visitazione, della scuola di Anton Maria Maragliano.
Eretto vicino alla chiesa parrocchiale è del XVIII secolo e sede di un priorato locale.
La costruzione è ad opera di Francesco Marvaldi che l'avrebbe completata nel 1757.
Al suo interno è conservata una statua in legno raffigurante l'Annunziata di Anton Maria Maragliano.
Torri.
Eretta nel corso del Cinquecento è situata in posizione rialzata rispetto al paese.
È un'antica torre saracena in pietra, parte della rete di torri d'avvistamento distribuite sulla costa ligure per sorvegliare i pirati mori.
Economia.
L'economia si basa principalmente sul turismo e sulla coltivazione di fiori ed olive.
Strade ed autostrade.
Cipressa è situata lungo la Strada Provinciale (già Strada Statale) 1 Aurelia.
Il comune non è raggiungibile direttamente tramite autostrada, pertanto il casello autostradale di Imperia Ovest sull'Autostrada A10 è l'uscita consigliata per raggiungere la destinazione.
Linee ferroviarie.
La stazione ferroviaria più vicina è quella di Imperia - Porto Maurizio sulla linea ferroviaria Ventimiglia - Genova nel tratto locale compreso tra Ventimiglia e Savona.
Sport.
Degno di nota il fatto che da molti anni costituisca la penultima salita della classica di ciclismo Milano-Sanremo, nella quale ha fatto più volte la differenza ai fini della vittoria.
</doc> 
<doc id="1224" url="http://it.wikipedia.org/wiki/Cornedo_all%27Isarco">
Cornedo all'Isarco.
Cornedo all'Isarco (in tedesco Karneid) è un comune di 3.111 abitanti della Provincia Autonoma di Bolzano, situato all'imbocco della Valle Isarco, nonché della Val d'Ega.
Il centro e alcune frazioni sono arroccate sulle pendici della montagna, altre frazioni (Cardano, Prato all'Isarco) si trovano invece in fondovalle.
Appartenenza linguistica degli abitanti secondo il censimento del 2001: Il toponimo è attestato per la prima volta tra il 1142 e il 1170 come Corneit, Curneit, Curneid, Cormeit e deriva dal latino cornus ("corniolo").
La frazione di Cardano è collegata a Bolzano con una linea di autobus urbani (linea 1) e anche con una ciclabile lungo l'Isarco.
A Cardano si trova la società Mila, cooperativa di produttori di latte che distribuisce i suoi prodotti (latte e latticini: yogurth, formaggi, burro, panna...) anche fuori provincia e all'estero.
Da Cardano, attraverso una galleria lunga 1.100 m, si giunge nella Val d'Ega e da lì alle località sciistiche di Obereggen e Pampeago, a Nova Ponente, Nova Levante, al lago di Carezza presso il passo di Costalunga (1.741 m s.l.m.
) o al passo di Lavazè (1.805 m s.l.m.
) o passo Oclini (1.989 m s.l.m.
).
Questi valichi alpini portano in provincia di Trento.
Dai bivi a Prato all'Isarco si giunge nella Val di Tires oppure a Fiè allo Sciliar e da lì a Castelrotto, Siusi e all'Alpe di Siusi.
Centrale di Cardano.
Presso il centro abitato di Cardano, sorge la centrale elettrica, una delle più grandi dell'Alto Adige, con 5 condotte forzate che scendono a valle, fino alle turbine, con un grande salto.
Le acque che discendono dalle condotte forzate, sono state derivate dalla diga di Ponte Gardena, circa 15 chilometri a monte.
La centrale fu realizzata dalla SIP nel 1929 e progettato dall'ingegnere torinese Eugenio Mollino per quanto riguarda la parte edilizia.
Le condotte hanno una portata che puo' raggiungere i 90 m³/sec al massimo, affrontando un dislivello totale di 183 metri tra il punto di presa (a 459 metri) e il punto di restituzione (a 276 metri).
</doc> 
<doc id="1227" url="http://it.wikipedia.org/wiki/Curtosi">
Curtosi.
La curtosi (nota anche come kurtosi), nel linguaggio della statistica, è un allontanamento dalla normalità distributiva, rispetto alla quale si verifica un maggiore appiattimento (distribuzione platicurtica) o un maggiore allungamento (distribuzione leptocurtica).
La più nota misura della kurtosi è l'indice di Fisher, ottenuto facendo il rapporto tra il momento centrato di ordine 4 e il quadrato della varianza.
Il valore dell'indice corrispondente alla distribuzione normale (gaussiana) è 0 (qualora si utilizzi l'indice qui sotto mostrato che, come si vede, è centrato in zero poiché viene sottratto 3).
Un valore minore di 0 indica una distribuzione platicurtica, mentre un valore maggiore di 0 indica una distribuzione leptocurtica (è possibile che alcuni indici non siano centrati in zero e quindi il valore ottenuto nel caso di normalità è 3).
Introduzione.
In statistica, l'indice di curtosi (o kurtosi) è uno degli indici relativi alla forma di una distribuzione, che costituisce una misura dello "spessore" delle code di una funzione di densità, ovvero il grado di "appiattimento" di una distribuzione.
L'interesse per questo indice è dato dal fatto che lo "spessore" delle code influenza il comportamento di diverse statistiche.
Benché sia stato evidenziato che non c'è una relazione tra il grado di appiattimento e il coefficiente e l'indice di curtosi (si veda oltre), (Irving Kaplansky, nel 1945 in "A common error concerning Kurtosis") è rimasto in uso tale terminologia.
Coefficiente di curtosi.
Il coefficiente di curtosi è dato dalla formula: dove e sono rispettivamente il momento centrale di ordine 4 e 2.
Nel caso di una variabile casuale normale, così che il coefficiente di curtosi risulta pari a zero.
Se il coefficiente di curtosi è: Il calcolo del coefficiente di curtosi ha senso solo nelle distribuzioni unimodali.
lo scarto dalla media alla quarta potenza, valori equidistanti dalla media (simmetrici rispetto la media) contribuiscono con lo stesso importo e valori distanti dalla media sono molto più "importanti" di quelli prossimi alla media, cosicché distribuzioni "larghe" producono e elevati.
Essendo un numero puro (il denominatore e il numeratore hanno la stessa unità di misura), moltiplicare i valori della distribuzione con una costante non ha effetti sull'indicatore.
Così come non ha effetti lo spostamento dell'intera curva, in quanto sia il numeratore che il denominatore fanno rifermento alla media della distribuzione.
In altre parole: se la v.c.
X ha un indicatore di curtosi pari a e, allora Y è anch'essa una v.c.
che assume un indicatore di curtosi pari a.
Il coefficiente di curtosi (così come quello di simmetria), non rappresenta una buona stima del corrispondente parametro della popolazione se calcolato su piccoli campioni.
Ciò nonostante, anche in presenza di piccoli campioni, valori elevati di tali indicatori devono far insorgere nel ricercatore il dubbio che le eventuali ipotesi di normalità non siano verificate.
Nella teoria delle probabilità e nelle statistiche, la curva di frequenza è una misura della distribuzione di probabilità di una variabile casuale con un valore reale.
La più alta curva di frequenza significa che l'aumento della varianza è dovuto le deviazioni estreme rare, in contrasto con le frequenti deviazioni modesto-graduate.
</doc> 
<doc id="1232" url="http://it.wikipedia.org/wiki/Chimica_organica">
Chimica organica.
La chimica organica si occupa delle caratteristiche chimiche e fisiche delle molecole organiche.
Si definiscono convenzionalmente composti organici i composti del carbonio con eccezione degli ossidi monossido e diossido (e dei sali di quest'ultimo: anione idrogenocarbonato ed anione carbonato rispettivamente, derivati solo formalmente dall'acido carbonico (in realtà inesistente in soluzione acquosa), oltre ad altre piccole eccezioni.
L'aggettivo "organica" fu inizialmente legato al fatto che questa branca della chimica studiava composti più o meno complessi estratti da organismi viventi, vegetali o animali.
Tale definizione fu abbandonata a favore di quella sopra esposta in seguito alla sintesi in laboratorio dell'urea e di altre semplici molecole, ove si dimostrò che le sostanze prodotte in laboratorio a partire da composti inorganici erano in tutto identiche a quelle aventi la medesima struttura isolate da organismi viventi, confutando quindi l'ipotesi vitalistica che voleva le sostanze "organiche" in qualche modo peculiari per via della loro origine biologica.
Altri elementi spesso presenti nelle molecole organiche sono denominati collettivamente eteroatomi e sono l'ossigeno, l'azoto, il fosforo, lo zolfo, il boro, gli alogeni (fluoro, cloro, bromo e iodio), ed anche altri elementi semimetallici, nonché alcuni metalli in grado di formare composti di coordinazione col carbonio stesso.
In particolar modo i composti organici contenenti atomi metallici direttamente legati ad atomi di carbonio sono detti metallorganici od organo-metallici, tra cui i più importanti sono gli organo-litio, -sodio, -magnesio, -manganese, -mercurio, -piombo, -tallio, -zinco.
Il termine "Chimica organica" fu adottato per la prima volta nel 1807 da Jöns Jacob Berzelius.
Tuttavia bisogna ricordare che fino al 1828 si è ritenuto che i composti organici potessero essere prodotti soltanto da organismi viventi o dai loro metaboliti, cioè solamente fino a quando il chimico tedesco Friedrich Wöhler per primo riuscì nella sintesi di un composto organico (l'urea) a partire da composti inorganici (reazione di metatesi del cianato d'ammonio, ottenuto a sua volta per reazione fra cianato d'argento e cloruro d'ammonio, o fra cianato di piombo ed ammoniaca acquosa).
</doc> 
<doc id="1233" url="http://it.wikipedia.org/wiki/Carbonio">
Carbonio.
Il carbonio è l'elemento chimico della tavola periodica degli elementi che ha come simbolo C e come numero atomico 6.
È un elemento non metallico, tetravalente.
L'atomo di carbonio nei composti con altri elementi o con sé stesso puó presentarsi in una delle tre note forme di ibridizzazione (secondo la teoria degli orbitali atomici LCAO): sp³,sp² ed sp rispettivamente.
Con esse il carbonio è in grado di coordinare rispettivamente altri 4,3 e 2 atomi con angoli di legame approssimativamente di 109,5°, 120° e 180°.
A seconda poi della simmetria delle autofunzioni molecolari complessive delle coppie di atomi che partecipano al legame, si avranno legami singoli, doppi o tripli.
Il carbonio ha molte forme allotropiche standard più una forma allotropica esotica: Tali ibridizzazioni, componendosi in percentuali diverse possono dare vita a numerose forme allotropiche intermedie (come ad es.
nei film nanostrutturati cluster assembled e nelle schwarziti).
Il carbonio si trova in tutte le forme di vita organica ed è la base della chimica organica.
Questo nonmetallo ha l'interessante caratteristica di essere in grado di legarsi con sé stesso e con una vasta gamma di elementi (producendo più di 10 milioni di composti).
Unito all'ossigeno forma l'anidride carbonica che è assolutamente vitale per la crescita delle piante.
Unito all'idrogeno forma vari composti chiamati idrocarburi che sono essenziali per l'industria in forma di combustibili fossili.
Combinato a ossigeno e idrogeno forma vari gruppi di composti tra i quali gli acidi grassi, essenziali per la vita, e gli esteri, che danno il sapore a molti frutti.
L'isotopo carbonio-14 è comunemente usato per la datazione radioattiva.
Caratteristiche.
Il carbonio è un elemento notevole per vari motivi.
Le sue differenti forme includono una delle più soffici (grafite) e una delle più dure (diamanti) sostanze conosciute dall'uomo.
Inoltre, ha una grande affinità per i legami chimici con altri atomi leggeri, tra cui il carbonio stesso, e le sue piccole dimensioni lo rendono in grado di formare legami multipli (proprietà che viene definita "desmalusogenia").
Queste proprietà permettono l'esistenza di 10 milioni di composti del carbonio.
I composti di carbonio formano le basi di tutta la vita sulla Terra e il ciclo carbonio-azoto fornisce parte dell'energia prodotta dal sole e da altre stelle.
Il carbonio non è stato creato nel big bang a causa del fatto che occorre una tripla collisione di particelle alfa (nuclei di elio) per essere prodotto.
L'universo inizialmente si espanse e raffreddò troppo velocemente perché ciò accadesse.
È comunque prodotto all'interno delle stelle che trasformano i nuclei di elio in carbonio tramite il processo triplo alfa.
Applicazioni.
Il carbonio è una componente vitale di tutti i sistemi viventi conosciuti e senza di esso la vita come la conosciamo non esisterebbe.
Il principale uso commerciale del carbonio è in forma di idrocarburi, principalmente combustibili fossili, gas metano e petrolio.
Il petrolio è utilizzato dall'industria petrolchimica per produrre, tra gli altri, benzina, gasolio e kerosene (o cherosene) nelle raffinerie, attraverso un processo di distillazione.
Il petrolio fornisce il materiale di base per molte sostanze sintetiche che vengono collettivamente chiamate plastiche.
Le proprietà chimiche e strutturali dei fullereni, in forma di nanotubi di carbonio, hanno un promettente uso potenziale nel campo nascente delle nanotecnologie.
Storia.
Il carbonio (dal latino carbo che significa "carbone") fu scoperto nella preistoria e conosciuto dalle popolazioni antiche che lo producevano bruciando materiale organico con poco ossigeno.
I diamanti sono stati a lungo considerati rari e stupendi.
L'ultimo allotropo del carbonio, i fullereni, venne scoperto come sottoprodotto di esperimenti con i raggi molecolari negli anni '80.
Allotropi.
Quattro allotropi del carbonio sono conosciuti: carbonio amorfo, grafite, diamanti e fullereni.
Nella sua forma amorfa, il carbonio è essenzialmente grafite, ma non ne mantiene la macrostruttura cristallina.
È presente come polvere che va a formare la componente principale di sostanze come il carbone e la fuliggine.
A pressione normale il carbonio prende forma di grafite, nella quale ogni atomo è legato ad altri tre in un piano composto di anelli esagonali fusi assieme, come quelli degli idrocarburi aromatici.
Le due forme conosciute di grafite, alfa (esagonale) e beta (romboidale), hanno identiche proprietà fisiche, ad eccezione della struttura cristallina.
La grafite che si trova in natura contiene fino al 30% della forma beta, mentre la grafite prodotta sinteticamente contiene solo la forma alfa.
La forma alfa può essere convertita in forma beta attraverso un trattamento meccanico e la forma beta si ritrasforma in forma alfa quando è riscaldata sopra i 1000 °C.
A causa della delocalizzazione della nuvola-pi, la grafite conduce l'elettricità.
Il materiale è soffice e i fogli, frequentemente separati da altri atomi, sono tenuti insieme dalla sola forza di Van der Waals, e scivolano facilmente l'uno sull'altro.
A pressioni molto alte il carbonio forma un allotropo chiamato diamante, nel quale ogni atomo è legato ad altri quattro.
I diamanti hanno la stessa struttura cubica del silicio e del germanio e, grazie alla forza del legame chimico carbonio-carbonio, è assieme al nitruro di boro la sostanza più dura in termini di resistenza allo sfregamento.
La transizione alla grafite, a temperatura ambiente, è così lenta da risultare inosservabile.
Sotto determinate circostanze, il carbonio cristallizza come Lonsdaleite, una forma simile al diamante ma a struttura esagonale.
I fullereni hanno una struttura simile alla grafite, ma invece della configurazione esagonale, contengono anche formazioni pentagonali (o eptagonali) di atomi di carbonio, che piegano i fogli in sfere, ellissi o cilindri.
Le proprietà dei fullereni non sono ancora state analizzate completamente.
Il loro nome è ispirato a Buckminster Fuller, l'ideatore della cupola geodesica, che imita la struttura dei fullereni.
Disponibilità.
Esistono quasi dieci milioni di composti di carbonio conosciuti, e molte migliaia di questi sono essenziali per i processi vitali e importanti per le reazioni a base organica.
Il carbonio si trova in abbondanza nel sole, nelle stelle, nelle comete e nell'atmosfera della maggior parte dei pianeti.
Alcuni meteoriti contengono diamanti microscopici che si formarono quando il sistema solare era ancora un disco protoplanetario.
In combinazione con altri elementi, il carbonio si trova nell'atmosfera terrestre e disciolto in tutti i bacini d'acqua.
Assieme a piccole quantità di calcio, magnesio e ferro, è uno dei principali componenti di carbonato, rocce, calcare, marmo, ecc.
Combinato con l'idrogeno forma petrolio, carbone, gas naturale e altri composti collettivamente chiamati idrocarburi.
La grafite si trova in grandi quantità negli Stati Uniti, Russia, Messico, Groenlandia e India.
I diamanti naturali si trovano nei minerali di kimberlite che stanno all'interno di antichi camini vulcanici.
La maggior parte dei giacimenti di diamanti si trovano in Africa, soprattutto in Sudafrica, Namibia, Botswana, Repubblica del Congo e Sierra Leone.
Altri giacimenti si trovano in Canada, Artico russo, e Australia (occidentale e settentrionale).
Composti inorganici.
Il principale ossido del carbonio è l'anidride carbonica, CO2.
Essa è un componente minore dell'atmosfera terrestre, prodotto e utilizzato dalle creature viventi.
Nell'acqua forma tracce di acido carbonico, H2CO3, ma come molti composti con più atomi di ossigeno legati a un atomo di carbonio, è instabile.
Alcuni importanti minerali sono carbonati, particolarmente la calcite e il bisolfuro di carbonio, CS2.
Altri ossidi sono il monossido di carbonio, CO, e il meno comune protossido di carbonio, C3O2.
Il monossido di carbonio si forma da una combustione incompleta ed è un gas inodore e incolore.
Ogni molecola contiene un legame triplo e risulta abbastanza polarizzata, tende quindi a legarsi permanentemente alle molecole di emoglobina, rendendo questo gas velenoso.
Il cianuro, CN-, ha una struttura e un comportamento simile a un alogenuro.
Con i metalli duri il carbonio forma carburi, C-, o acetilati, C22-; questi sono associati al metano e all'acetilene, entrambi acidi estremamente deboli.
Con un elettronegatività di 2,5, il carbonio tende a formare legami covalenti.
Alcuni carburi sono solidi cristallini covalenti, come il carborundum, SiC, che assomiglia al diamante.
Composti organici.
Per definizione, sono detti "organici" i composti a base di carbonio in cui questo ha numero di ossidazione inferiore a +4.
Una particolarità del carbonio è la capacità di formare catene di atomi di varia lunghezza, anche cicliche.
Tali catene sono alla base degli idrocarburi e di tutti composti organici.
Nel caso degli idrocarburi, al crescere del numero di atomi che compongono le catene si passa dagli oli volatili, agli oli pesanti, alle cere paraffiniche.
Ciclo del carbonio.
È il processo continuo di combinazione e rilascio di carbonio e ossigeno degli esseri viventi che immagazzina e rilascia calore ed energia.
Catabolismo + anabolismo = metabolismo Il ciclo del carbonio avviene principalmente all'interno di quattro riserve.
Il primo è costituito dalla biosfera, il secondo dall'idrosfera, il terzo dalla litosfera, il quarto dall'atmosfera.
Isotopi.
Nel 1961 l'IUPAC International Union of Pure and Applied Chemistry adottò l'isotopo carbonio-12 come base per la misura del peso atomico.
Il carbonio-14 è un radioisotopo con tempo di decadimento di 5715 anni ed è stato usato intensivamente per la datazione del legno nei siti archeologici.
Il carbonio ha due isotopi stabili, disponibili in natura: 12C (98.89%) e 13C (1.11%).
Precauzioni.
I composti di carbonio coprono una vasta gamma di azioni tossiche.
Il monossido di carbonio, CO, presente nei gas di scarico dei motori a combustione, e il cianuro, CN-, che a volte inquina le miniere, sono estremamente tossici per i mammiferi.
Molti altri composti non sono assolutamente tossici ma sono anzi essenziali per la vita.
Gas organici come etilene (CH2=CH2), acetilene (HC≡CH), e metano (CH4) sono esplosivi e infiammabili se miscelati con l'aria.
</doc> 
<doc id="1235" url="http://it.wikipedia.org/wiki/Carpinone">
Carpinone.
Carpinone è un comune di 1.254 abitanti della provincia di Isernia, a ca. 10 km dal capoluogo.
</doc> 
<doc id="1238" url="http://it.wikipedia.org/wiki/Camera_oscura">
Camera oscura.
La camera oscura (o camera ottica) è un dispositivo ottico la cui invenzione è alla base di tutta la tecnica fotografica.
Non a caso gli apparecchi per riprese fotografiche ancora oggi sono chiamati camere: le prime camere oscure erano infatti delle vere stanze abitabili al cui interno i pittori e gli scienziati lavoravano.
Una camera oscura può essere composta da una semplice scatola chiusa con un piccolo foro (stenopeico) su un lato che lasci entrare la luce.
Questa luce proietta sul lato opposto all'interno della scatola l'immagine capovolta di quanto si trova avanti al foro.
Più il foro è piccolo e più l'immagine risulta nitida e definita.
Il pregio maggiore di una camera così semplice è che tutti gli oggetti sono perfettamente a fuoco, a prescindere dalla loro distanza dal foro: in altre parole il foro stenopeico si comporta come un obiettivo che non ha una sua lunghezza focale specifica.
L'altro verso della medaglia è che il foro lascia passare pochissima luce, per cui si possono fotografare solo oggetti immobili.
Nelle fotocamere reali, il foro è sostituito da un obiettivo, corredato di dispositivi per il controllo dell'apertura e della messa a fuoco: sul piano su cui si proietta l'immagine è collocata la pellicola fotografica da impressionare o, nel caso di apparecchi digitali, il sensore.
Camera oscura per sviluppo fotografico.
Si dice camera oscura anche la stanza, scura o illuminata da una lampada di sicurezza che emette luce inattinica rossa o giallo-verde, in cui si sviluppano, fissano e stampano fotografie.
A causa dei materiali pancromatici utilizzati lo sviluppo della pellicola o della lastra deve essere fatto nel buio totale.
L'attrezzatura per una camera oscura comprende generalmente un ingranditore, eventualmente un torchietto per stampe per contatto, vaschette per il trattamento delle carte in bianco e nero, pinze per manipolare la carta, tamburo per le stampe a colori, tank a tenuta di luce per lo sviluppo e fissaggio dei negativi.
Necessaria anche una dotazione di carta fotografica e di prodotti chimici, che però è consigliabile conservare separatamente.
Storia della camera oscura.
Lo studio della camera oscura è molto antico: il primo scienziato ad occuparsene, nel secolo XI, con largo anticipo sugli studi successivi, fu l'arabo Alhazen.
I suoi studi sui raggi luminosi e sulla teoria della visione furono tradotti dal monaco Vitellione nell'opera "Opticae thesaurus Alhazeni arabis".
Il 24 gennaio 1544 Gèmma Rainer, detto Frisius, un fisico olandese, osservò l'eclisse di Sole proprio per mezzo di una camera oscura.
Anche Leonardo la studiò, anzi arrivò a proporre di dotare il foro di una lente, cosa che fece Gerolamo Cardano.
Nella sua opera del 1568, "Pratica della prospettiva", Daniele Barbaro descrisse una camera oscura con lente, che permetteva lo studio della prospettiva.
Da allora le camere oscure furono largamente utilizzate dai pittori nell'impostazione di quadri con problemi prospettici: alcuni quadri del Canaletto pare siano stati dipinti col suo ausilio.
Anche Antonio Vallisneri possedeva una camera ottica nella propria collezione.
Fin dall'inizio inoltre fu previsto di usare la camera oscura anche come lanterna magica, cioè come una sorta di proiettore
</doc>
<doc id="1239" url="http://it.wikipedia.org/wiki/Carlo_Ghega">
Carlo Ghega.
Carlo Ghega (nei paesi germanici: Carl Ritter von Ghega) (Venezia, 10 gennaio 1802 - Vienna, 14 marzo 1860) fu un ingegnere progettista di strade e ferrovie.
In particolare è conosciuto per aver costruito la ferrovia del Semmering, che parte a Gloggnitz e arriva a Mürzzuschlag.
Biografia.
Ghega nacque a Venezia da genitori di origine albanese.
Studiò a Padova, dove a soli 17 anni ottenne la laurea in matematica.
In seguito iniziò la sua carriera di progettista costruendo strade e opere idriche nel Veneto.
Tra le altre cose contribuì alla costruzione della "Strada d'Alemagna", la strada che da Treviso porta a Cortina d'Ampezzo.
Nel periodo 1836-1840 fu soprintendente in Boemia per la costruzione del tratto della "Ferrovia Imperatore Ferdinando" che andava da Brünn fino a Lundenburg.
In quel tempo (1836-1837) studiò anche il mondo delle ferrovie in Inghilterra e in altre nazioni europee.
Nel 1842 Ghega divenne direttore generale del progetto per la futura ferrovia statale del sud, per cui intraprese un viaggio di studio in America.
Le esperienze scaturite da questo viaggio confluirono non solo nella progettazione e costruzione della Ferrovia del Semmering, ma anche in due pubblicazioni.
Ghega pubblicò la maggior parte dei suoi scritti parallelamente nelle lingue tedesca, italiana e francese.
In seguito al suo ritorno nelle Ferrovie di Stato venne incaricato della progettazione della ferrovia in direzione sud, da Mürzzuschlag a Trieste via Graz.
A quell'epoca, molti ritennero l'attraversamento ferroviario del Semmering tecnicamente troppo complicato, se non addirittura inutile.
Già nel 1844 però Ghega sottopose un progetto per il passaggio del Semmering mediante normali locomotive, senza il ricorso a cremagliere.
Prima ancora che venisse deciso l'avvio dei lavori, Ghega predispose la costruzione di locomotive adatte al superamento di tali pendenze.
I lavori ebbero inizio nel 1848 e prima ancora della loro conclusione, nel 1851, Ghega ottenne il predicato di cavaliere ("Ritter").
Quando nel 1854 la ferrovia fu ultimata Ghega aveva già progettato una rete di ferrovie per l'intero Impero Austro-Ungarico e negli anni seguenti ottenne numerosi altri incarichi, tra cui la costruzione di tratti ferroviari in Transilvania.
Ghega non poté tuttavia vedere la fine di quest'ultima opera in quanto morì di tubercolosi a Vienna, nel 1860.
La vita di Carlo Ghega ha dato ispirazione a ben cinque romanzi.
Nella Villa di famiglia, Villa Allegri von Ghega sulla Riviera del Brenta ad Oriago di Mira è conservato parte dell'archivio storico.
</doc> 
<doc id="1241" url="http://it.wikipedia.org/wiki/Cellatica">
Cellatica.
Cellatica (Sàlàdegä in bresciano), BS) è un comune di 4.800 abitanti ai piedi delle Prealpi Bresciane e si trova 7 km a ovest del capoluogo Brescia, confina inoltre a nordovest con Gussago e ad est con Collebeato.
È sede di Distretto Scolastico e località caratteristica per la produzione degli ottimi vini.
</doc> 
<doc id="1242" url="http://it.wikipedia.org/wiki/Canton_Ticino">
Canton Ticino.
Il Cantone Ticino (ticinese Tesìn; tedesco, francese e romancio Tessin) è il cantone più meridionale della Svizzera, sul versante sud delle Alpi.
Prende nome dal fiume Ticino che lo attraversa dalla sorgente al Passo della Novena (ted. Nufenenpass) fino al Lago Maggiore.
Geografia.
È in buona parte circondato dall'Italia (provincia di Verbania in Piemonte, di Varese e Como in Lombardia), con la quale confina a est, ovest e sud, e della quale fa parte geograficamente.
A nord-ovest confina con il Canton Vallese ed a nord con il Canton Uri, mentre a nord-est con il Canton Grigioni.
La sua superficie è di 2.812 km², dei quali circa tre quarti sono considerati terreno produttivo.
Le foreste coprono circa un terzo dell'area del Cantone, ma anche i laghi (Verbano e Ceresio), compongono una parte considerevole del territorio.
Il Ticino è il principale fiume del Cantone.
Il suo bacino idrografico copre gran parte del territorio, scorrendo da nord-ovest attraverso la Val Bedretto e la Valle Leventina, per entrare nel lago Maggiore in corrispondenza delle "Bolle di Magadino".
Quest'ultima è una zona paludosa, non distante da Locarno, in cui trova posto una riserva naturale di rilevanza nazionale, costituita dalle foci dei fiumi Ticino e Verzasca.
I principali affluenti del fiume Ticino sono il Brenno nella Valle di Blenio e la Moesa nella Val Mesolcina.
Gran parte del Sopraceneri, la parte settentrionale del Cantone, è stata modellata dal fiume, che vi forma un'ampia valle conosciuta come Valle Riviera.
Le terre occidentali del Cantone sono invece bagnate dal fiume Maggia, cui ci si riferisce al femminile (la Maggia), mentre il bacino della Verzasca, che ha origine nella valle omonima, si trova tra il Ticino e la Maggia.
Il bacino idrografico del Sottoceneri alimenta invece il Lago di Lugano, che attraverso il fiume Tresa, confluisce anch'esso nel Lago Maggiore e perciò nel Ticino.
Gran parte del territorio è tradizionalmente considerato come parte delle Alpi ma la punta meridionale, il Mendrisiotto, può essere accorpata alla piana del Fiume Po.
Il Cantone è tradizionalmente diviso in due grosse regioni separate dal Monte Ceneri, dette per l'appunto Sopraceneri e Sottoceneri.
Tale divisione ha tuttora una certa rilevanza dal profilo socio-economico.
In effetti, il Sottoceneri risente della vicinanza con l'Italia e la piazza finanziaria milanese, che ha comportato un forte sviluppo del settore bancario e assicurativo nella città di Lugano.
Demografia.
A fine 2008la popolazione cantonale ammontava a circa 322.276 abitanti, ma 100.000 ticinesi vivono all'estero soprattutto in Italia, Germania e Francia.
Alla fine del 2006 gli abitanti erano in totale 324.851, quindi 2575 in più rispetto al 2005.
L'incremento naturale è stato di sole 27 persone mentre grazie al saldo migratorio positivo si sono registrati 2694 abitanti in più, complessivamente una crescita dello 0,8% (leggermente superiore alla media della crescita nazionale attestatasi allo 0,7%).
Nel corso del XX secolo in Ticino si è assistito a un progressivo accrescimento della comunità di lingua tedesca.
Molte persone si sono infatti spostate dai Cantoni di lingua tedesca al Sud delle Alpi.
A questi, si aggiungono annualmente durante la stagione estiva un grande numero di turisti.
La lingua tedesca gode quindi in Ticino di uno status particolarmente elevato ed è conosciuta da ampi strati della popolazione.
Tale fenomeno - intensificatosi a partire dal 1950 - aveva fatto pensare ad una progressiva germanizzazione del Cantone, in particolare dei due distretti a maggiore vocazione turistica: Locarno e Lugano.
Tali preoccupazioni si sono tuttavia drasticamente ridimensionate a partire dal 1980, da quando si è verificata una costante riduzione della quota di persone di lingua madre tedesca.
In termini percentuali, la quota è passata dall'11.1% del 1980 al 8.3% dell'ultimo censimento (dicembre 2000).
A tale evoluzione hanno probabilmente contribuito sia il rafforzamento e la diversificazione dell'economia cantonale, sia il continuo e variegato afflusso di immigrati.
Quest'ultima tendenza, soprattutto negli ultimi anni, ha portato il Ticino ad avere una popolazione composta per quasi un quinto di persone nate in paesi diversi.
Le Nazioni maggiormente rappresentate sono Italia, ex Jugoslavia, Portogallo, Spagna, Turchia, Albania e Grecia.
La città più popolosa è Lugano.
Grazie a una serie di aggregazioni con i Comuni della cintura urbana, la sua popolazione è cresciuta all'inizio del XXI secolo oltre i 50'000 abitanti (il sindaco Giorgio Giudici ha affermato in più interviste di voler proseguire il progetto delle aggregazioni, per portare la popolazione cittadina almeno a quota 80'000).
Le altre città principali sono Bellinzona, che è la capitale amministrativa in cui ha pure sede il governo cantonale, e Locarno.
Di dimensioni inferiori (sotto i 10'000 abitanti) ma con una rilevanza regionale non trascurabile sono i borghi di Biasca e Giubiasco nel sopraceneri, Mendrisio e Chiasso nel sottoceneri.
Lingua.
La lingua ufficiale del Canton Ticino è l'italiano.
È parlato ovunque anche il dialetto ticinese, ma non è riconosciuto ufficialmente.
Nel Comune di Bosco Gurin poche decine di persone parlano il Guryner Titsch o Ditsch.
Il Canton Ticino forma, assieme alle valli Mesolcina, Calanca, Bregaglia e Poschiavo (appartenenti al Canton Grigioni), la cosiddetta Svizzera Italiana.
Il territorio cantonale rappresenta l'area più settentrionale dell'Insubria e l'Amministrazione Cantonale è membro di diritto della comunità della Regio Insubrica.
Religione.
Per secoli il cattolicesimo è rimasta l'unica confessione consentita dalle autorità nei baliaggi che oggi formano il Canton Ticino.
Nel Cantone anche nei primi decenni dopo l'indipendenza la religione cattolica rimase prevalente.
Ora, anche a causa della forte immigrazione, il quadro confessionale si è fatto decisamente più vario, come emerge dai dati del censimento dell'anno 2000 Va rilevato che la piccola comunità ebraica è concentrata sostanzialmente a Lugano.
L'antichità e il medioevo.
Nell'antichità, le terre dell'attuale Ticino erano abitate da popolazioni celtiche: i Leponti.
La regione venne annessa all'Impero Romano relativamente tardi, probabilmente all'inizio del Principato.
Secondo una teoria, le terre alpine in epoca romana erano inserite amministrativamente nella Rezia e non nella Regio Transpadana.
Soltanto in età goto-bizantina Milano, ormai divenuta il centro della prefettura d'Italia, avrebbe esteso il proprio territorio verso settentrione, giungendo a comprendere - oltre all'attuale Sottoceneri - anche il Sopraceneri.
In ogni caso, la presenza romana in Ticino è attestata sia dalla toponomastica (innumerevoli i toponimi in "vicus" o "villa": Sonvico, Mezzovico, Villa Luganese, Villa Bedretto ecc.) sia dai ritrovamenti - ad esempio a Bellinzona con le resta delle mura di un' antica fortezza romana sull'attuale rocca di Castel Grande, Locarno, Minusio, Muralto, Bioggio e Tesserete -, alcuni più importanti, altri essenzialmente di monete, sarcofagi, massi avelli e altri oggetti.
Durante il Medioevo, l'area del Canton Ticino seguì poi le vicende della vicina Lombardia, con le invasioni degli ostrogoti, dei longobardi e infine dei franchi.
Divenne, all'incirca dopo il 1100, il teatro delle guerre fra i potenti Comuni vicini di Como e Milano, e fu definitivamente conquistata alla metà del XIV secolo dai Duchi di Milano, i Visconti, poi seguiti dagli Sforza.
Nel febbraio del 1182 le vallate di Blenio e Leventina firmarono il "Patto di Torre" giurandosi reciproca assistenza e, con la distruzione del castello di Serravalle, si liberarono del podestà.
L'arrivo degli svizzeri.
Nel frattempo, tuttavia, lungo tutto il corso del XV secolo i confederati svizzeri si erano lanciati alla conquista delle valli a sud delle Alpi, in tre campagne successive.
Il Canton Uri conquistò definitivamente la Valle Leventina già nel 1440, dopo che tra il 1403 e il 1422 alcune di queste terre, già annesse con la forza da Uri, erano state perse.
In questo contesto si ricordano tre importanti battaglie tra confederati e ducato milanese: Arbedo (1422), Castione (1449) e Giornico (1478) Successivamente, gli svizzeri approfittarono delle invasioni degli stranieri, che presero avvio in Italia a partire dal 1494.
Infatti, in una seconda campagna nel 1500 Uri, Svitto e Nidvaldo ottennero la città di Bellinzona e la Riviera, anch'esse peraltro già occupate da Uri nel 1419 ma perse nel 1422.
Chiamate dagli Stati italiani, nel 1512, per scacciare il re francese Luigi XII, le truppe dell'intera Confederazione rimisero alla testa del ducato di Milano Massimiliano Sforza, che divenne in sostanza un fantoccio degli Svizzeri.
Questi ultimi furono ricompensati con l'estensione del controllo militare non soltanto sugli attuali distretti di Lugano e Mendrisio, ma ben oltre i Confini attuali.
Nell'attuale Provincia di Varese erano in effetti svizzere la Val Travaglia e la Val Cuvio, in cima al lago di Como la terra detta "delle Tre Pievi" e infine pure parte della Val d'Ossola.
Ben presto, però, la situazione mutò e già nel 1515 il confine fu portato alla sua posizione attuale, dopo la sconfitta patita dagli elvetici presso Melegnano - all'epoca detta Marignano - ad opera di Francesco I di Francia.
Il nuovo sovrano francese calò infatti nuovamente in Italia, stregato dal sogno che già aveva attratto nella Penisola i suoi predecessori.
La dominazione svizzera.
Con l'anno 1515 prese dunque avvio il periodo detto della dominazione svizzera.
I territori che nel 1803 avrebbero costituito il Cantone Ticino erano suddivisi in otto baliaggi, in linea di massima corrispondenti agli attuali distretti.
I baliaggi cisalpini non appartenevano però tutti ai tredici Cantoni, che formavano allora la Confederazione Elvetica.
Infatti, mentre la Leventina dipendeva solamente da Uri, gli odierni distretti di Blenio, Riviera e Bellinzona erano baliaggi, oltre che di Uri, anche di Svitto e del semicantone di Nidvaldo.
Il restante territorio ticinese, invece, era spartito in quattro baliaggi di proprietà comune dei dodici cantoni, i cosiddetti Baliaggi Ultramontani o Ennetbergische Vogteien.
Tale periodo storico fu caratterizzato da abusi giudiziari, inefficienza e disfunzioni organizzative: ma tutto venne ampiamente compensato, oltre che da un regime fiscale moderato e con l'esenzione da qualsiasi obbligo militare, grazie all'appartenenza ad uno Stato neutrale, nel mezzo di un'Europa lacerata da continue guerre.
Questa felice marginalizzazione si riflette nell'assenza di grandi eventi storici in questo periodo.
Degni di menzione, sono comunque due episodi: I.La Riforma e la Controriforma, con il formarsi di una comunità riformata a Locarno attorno al 1550, seguita dall'espulsione di 55 famiglie il 3 marzo 1555 in base ad una decisione che la Dieta dei Cantoni Svizzeri dell'anno precedente aveva rimesso all'arbitrato di due Cantoni di religione mista (Appenzello e Glarona).
Questi ultimi, infatti, avevano deciso che i Locarnesi aderenti alla nuova confessione avrebbero dovuto tornare all'antica fede, oppure espatriare.
La maggior parte delle famiglie trovò riparo oltralpe, in particolare a Zurigo.
Per secoli il cattolicesimo è rimasta dunque l'unica confessione consentita dalle autorità nei baliaggi che oggi formano il Canton Ticino.
Nonostante le Diete di Ilanz del 1524 e del 1526 avessero proclamato la libertà di culto nella vicina Repubblica delle Tre Leghe (oggi cantone dei Grigioni) nelle terre dell'attuale Ticino, per secoli il cattolicesimo fu l'unica religione consentita dalle autorità.
In questa lotta contro la Riforma si distinse Carlo Borromeo, il quale combatté il protestantesimo nelle valli svizzere di lingua italiana, imponendo rigidamente i dettami del Concilio di Trento.
Nella sua visita pastorale in Val Mesolcina del 1583, fece processare per stregoneria centocinquanta persone.
Questo è uno dei processi per stregoneria meglio documentati nella storia del periodo.
Tra gli arrestati un centinaio erano donne e molti furono i torturati (la tortura era una prassi comune per chiunque venisse arrestato con l'accusa di stregoneria, inoltre era sufficiente negare l'esistenza delle streghe per essere condannati a morte).
I condannati al rogo furono undici (dieci donne e il prevosto) e otto donne tra queste vennero gettate nel rogo appese a testa in giù.
II.
La rivolta della Leventina nel 1755, legata a una lunga serie di attacchi alle prerogative della Valle conservate nelle sue secolari istituzioni e consuetudini.
Al momento della conquista, gli Svizzeri si erano impegnati a rispettare le leggi e consuetudini preesistenti, anzi ne avevano imposto l'osservanza ai balivi da loro inviati, salva tuttavia la possibilità per i Cantoni svizzeri di rettificarle successivamente.
Fu proprio uno di questi tentativi di modifica a scatenare la rivolta.
L'insurrezione si concluse senza violenze, ma con la condanna a morte dei tre principali arrestati, con la revoca di molti diritti di cui la Valle godeva e, in particolare, con la completa riforma degli statuti vallerani.
L'indipendenza del Cantone.
Durante il periodo della Repubblica Elvetica, per decisione di Napoleone Bonaparte i baliaggi vennero riuniti a formare, nel 1798, due diversi Cantoni: Bellinzona e Lugano.
Nel 1803, questi vennero poi definitivamente unificati in un nuovo soggetto, il cui nome venne ideato riprendendo il nome del fiume più importante del territorio: il Ticino.
La scelta rifletteva il modello utilizzato nella denominazione dei dipartimenti francesi, adottata dopo la Rivoluzione del 1789.
Nonostante il nuovo Cantone venisse dichiarato, fin dal 1803, Stato membro della Confederazione a pieno titolo, la Francia continuò a gestirne ampiamente gli affari, arrivando fino ad annettere de facto alla Repubblica Cisalpina, seppure per un brevissimo periodo, i distretti meridionali di Muggio e Mendrisio.
La capitale del cantone unificato venne posta a Bellinzona, ma Lugano non accettò questa risoluzione.
Il problema fu risolto con la Costituzione del 1814, la quale stabilì che le tre città principali, Bellinzona, Lugano e Locarno, si alternassero ogni sei anni nel ruolo.
Questa alternanza durò fino al 1878 quando Bellinzona divenne la capitale unica e permanente.
La prima fase di vita del Cantone - durante l'epoca napoleonica - fu caratterizzata da un regime liberale filo-francese.
La Restaurazione.
La caduta del Bonaparte fu seguita da una ripresa di vigore da parte delle monarchie assolute; anche in Svizzera e in Ticino si assistette dunque al ritorno dei vecchi governi aristocratici e al rafforzamento del potere dell'Esecutivo a scapito dei Parlamenti Cantonali, con le cariche politiche riservate per di più ad una ristretta cerchia di cittadini abbienti.
In Ticino furono elaborati vari progetti costituzionali, il primo respinto dalla Dieta federale perché ritenuto troppo democratico, i successivi rapidamente abortiti anche a causa di sommovimenti di popolo.
I problemi proseguirono tanto che, nel dicembre 1814, al Ticino dovette essere imposta una Carta Fondamentale.
Il 3 marzo 1815 entrava così in funzione il primo Esecutivo cantonale, denominato Consiglio di Stato.
Era composto di 11 membri, eletti per un mandato di sei anni dal Legislativo, il Gran Consiglio: va sottolineato che i Ministri cantonali continuavano a far parte di questo organismo.
Anche se gli anni 1815-1830 furono caratterizzati dal tentativo di singoli personaggi, in primis il famoso Landamano Giovanbattista Quadri, di governare sostanzialmente in modo autoritario, il governo fu sempre assicurato da un collegio.
Che il Landamano non godesse di un potere incontrastato, rispetto agli altri membri del Consiglio di Stato, è dimostrato proprio dalle gravi tensioni, anche nel seno stesso dell'Esecutivo, create dalle aspirazioni del Quadri.
Va comunque preso atto che, nel periodo chiamato "Regime del Quadri", per circa 15 anni il Cantone come l'intera Svizzera ritrovò una relativa quiete, seppur sotto la tutela dell'Impero Austriaco.
La Rivoluzione del 1830.
Il XIX secolo, fino al 1890, fu però caratterizzato dalle continue lotte con vari capovolgimenti fra liberali e conservatori.
Questo, anche se la Costituzione del 1830 è rimasta formalmente in vigore fino al 1997.
La rivoluzione liberale ticinese che terminò il "regime del Quadri" giunse addirittura prima della Rivoluzione di luglio parigina del 1830, e venne consacrata nel testo costituzionale del 30 giugno 1830, opera di Stefano Franscini.
Ma le passioni non si placarono, a causa dei contrasti mai sopiti tra le due fazioni.
Nel 1839 - quando le elezioni registrarono una vittoria dei conservatori - i liberali approfittarono dell'indignazione sorta per l'espulsione dal Cantone, decretata dal nuovo governo, dei mazziniani e patrioti italiani Giacomo e Filippo Ciani.
Con un colpo di mano, fu così abbattuto il governo conservatore.
Le successive elezioni sancirono la vittoria liberale, ma un analogo tentativo dei conservatori di rovesciare l'esito elettorale si produsse nel 1841: il fallito golpe terminò con l'impiccagione del loro capo Giuseppe Nessi.
I liberali approfittarono quindi di una lunga stagione di governo (1839-1875) per perseguire una politica di secolarizzazione della società: in particolare, con la chiusura dei monasteri, l'esclusione del clero dall'insegnamento e la soppressione dei collegi religiosi.
In parallelo, venne rafforzato l'insegnamento pubblico.
All'epoca, era naturale la simpatia dei liberali ticinesi per il movimento risorgimentale.
La reazione dell'Austria all'appoggio ticinese verso la causa italiana non si fece attendere e, dopo la Prima guerra di indipendenza italiana del 1848, l'Austria impose nel 1853 un blocco economico verso il Canton Ticino ed espulse migliaia di ticinesi dal Regno Lombardo-Veneto.
Tale misura, insieme all'adozione in Svizzera della nuova costituzione federale più centralista del 1848, contribuì a spostare piano piano il baricentro del Cantone verso nord.
Dopo che, nel 1854-1855, i liberali rischiarono di perdere la maggioranza, si registrò un'accelerazione della politica di laicizzazione.
Il clero venne così escluso dall'elettorato, sia attivo che passivo, e venne pure richiesta, fra altre misure, la separazione del Ticino dalle diocesi di Como e Milano.
Il Ticino durante il Sonderbund.
Nel 1845, allo scoppio del Sonderbund, il Ticino decise di rimanere, nonostante la vocazione cattolica, fedele alla Confederazione.
Di fatto il Cantone, che subì un tentativo d'invasione urana, non partecipò alle campagne di guerra civile tra cattolici e protestanti Il ritorno dei conservatori.
Nel 1875, i conservatori riconquistarono la maggioranza e nei mesi seguenti la tensione crebbe tanto da giungere a una sparatoria fra liberali e conservatori: avvenne il 22 ottobre 1876, alle terme di Stabio, durante il quale furono uccisi i liberali Guglielmo Pedroni, Giovanni Moresi e Giovan Battista Cattaneo e il conservatore Andrea Giorgetti.
Grazie all'intervento del commissario federale, fu comunque possibile organizzare nuove elezioni, il 21 gennaio 1877, che sanciscono la definitiva vittoria dai conservatori.
Questi ultimi consolidarono negli anni seguenti il loro potere grazie a una paziente politica di amministrazione del sistema elettorale.
Soprattutto, pesarono misure come i collegi elettorali, detti circoli, costruiti ad hoc e una modifica nell'attribuzione dei seggi.
Questi non vennero più assegnati secondo la popolazione realmente presente, ma in base agli iscritti all'anagrafe: in questa categoria allargata figuravano di conseguenza anche gli emigrati da tempo all'estero, numerosi specie nelle Valli tendenzialmente conservatrici.
Risale a questa fase la definitiva assegnazione del ruolo di capitale cantonale a Bellinzona, passaggio compiutosi nel 1878.
I rapporti fra i due partiti rimasero peraltro tesissimi.
A ciò contribuiva - oltre alla politica di ristabilimento di più sereni rapporti tra Stato e Chiesa perseguita dai conservatori - pure il processo per i fatti di Stabio.
La relativa inchiesta che divise il Cantone durò più di tre anni e vani furono i tentativi di giungere ad un'amnistia generale.
Il dibattimento prese avvio il 26 febbraio 1880 e vide fra i principali imputati il conservatore Luigi Catenazzi, farmacista, quale accusato dell'omicidio del Pedroni e il colonnello avv. Pietro Mola con altri liberali per la morte di Andrea Giorgetti.
La sentenza del 17 maggio 1880 assolse tutte le persone coinvolte (vi erano stati infatti 7 voti di condanna invece degli 8 su 12 richiesti dalla legge).
Nel 1882 mediante una riforma costituzionale fu introdotto il referendum.
Nel 1888 la legge ecclesiastica fu modificata in senso più favorevole alla Chiesa.
Nel frattempo la Santa sede aveva disposto la separazione del Ticino dalle diocesi di Milano e Como e la sua unione a quella di Basilea con nomina per il Ticino di un amministratore apostolico con sede a Lugano.
La "Rivoluzione" del 1890.
A seguito dell'esito delle elezioni per il Gran Consiglio del 3 marzo 1889 - risultarono eletti 75 conservatori e 37 liberali - scoppiarono gravi scontri tra le due fazioni: i liberali imputavano infatti ai conservatori una serie di illecite cancellazioni dalle liste di candidati liberali.
L'11 settembre 1890 i rivoltosi (Rinaldo Simen, Romeo Manzoni, ecc.) presero d'assalto il palazzo governativo e proclamarono un governo provvisorio interamente composto di liberali.
Il Consiglio federale fece intervenire la truppa per appianare la tensione e riuscì ad imporre un governo di transizione composto di liberali e conservatori diretto da un esponente di centro, Agostino Soldati.
Nel 1893 fu varato in Ticino, per la prima volta in Svizzera, un sistema elettivo proporzionale per l'esecutivo.
I liberali andarono tuttavia rinsaldando la loro maggioranza.
Il nuovo quadro politico, che modernizzò il Cantone Ticino, fu completato con l'apparizione del movimento socialista, costituitosi in partito nel 1900 e entrato nel governo cantonale nel 1922.
Dal 1890 ad oggi.
Durante tutto l'Ottocento, il Cantone soffrì di una grave arretratezza economica, che si espresse in una forte emigrazione non soltanto verso i Paesi europei ma anche Oltreoceano.
Solo con l'affermarsi del turismo e di una prima industrializzazione, ad inizio '900, la situazione cominciò a mutare.
Accanto all'emigrazione, vi fu una forte immigrazione di mano d'opera italiana, in particolare nei settori dell'edilizia e delle cave di pietra.
È stato soltanto a partire dagli anni 1960, in concomitanza con il boom immobiliare, che il Cantone si è vieppiù affermato come importante piazza finanziaria e di servizi, in particolare con riferimento alla vicina Italia.
La fondazione nel 1996 dell'Università della Svizzera italiana ha rappresentato il coronamento di un lungo periodo di crescita economica e culturale del Paese.
Ticino terra di esilio.
Fin dall'Ottocento il Canton Ticino fu terra di esuli politici, dapprima repubblicani (Carlo Cattaneo, i fratelli Ciani), poi internazionalisti (Benoît Malon, Michail Bakunin), indi socialisti (Mario Tedeschi, Angiolo Cabrini, Giuseppe Rensi, Enrico Bignami, Tito Barboni), anarchici (Pietro Gori) e sindacalisti rivoluzionari (Angelo Oliviero Olivetti, Giulio Barni, Alceste De Ambris).
Ebbero la protezione locale di liberali, radicali e socialisti.
Questo triangolo di terra incuneato nell'insubria ospitò, durante il periodo tra le due guerre mondiali, anche molti esuli antifascisti.
Negli anni settanta, alcuni gruppi extraparlamentari ticinesi come il Movimento Giovanile Progressista-Lotta di Classe, Organizzazione Anarchica Ticinese e Vinceremo!
svilupparono persino una rete di sostegno attivo e verbale nei confronti dei militanti di estrema sinistra italiani.
Tale sostegno permise la creazione di una rete di accoglienza e collaborazione militare, specializzata nei furti di armi nei depositi militari dell'Esercito svizzero.
L'attività di appoggio sovversivo portò in Ticino numerosi esponenti della lotta armata italiana, tra i quali Valerio Morucci ed Enzo Fontana.
Le attività si spensero comunque già agli inizi degli anni settanta, ben prima che Gianluigi Galli, di Lotta di Classe, fosse arrestato e accusato di favoreggiamento per l'entrata illegale di quattro sovversivi appartenenti al gruppo del Gatto Selvaggio del movimento dell'autonomia.
Governo e parlamento cantonale.
Il potere esecutivo cantonale prende il nome di Consiglio di Stato.
È composto da cinque membri eletti direttamente dal popolo in un unico circondario, con sistema proporzionale, che restano in carica per una Legislatura di 4 anni.
All'interno del consesso vengono nominati a rotazione un presidente ed un vicepresidente, con funzioni di rappresentanza, che rimangono in carica per un anno.
Negli ultimi quindici anni i 5 seggi si sono suddivisi tra liberali-radicali (2), Popolari democratici (1), Socialisti (1), e Leghisti (1).
Nei decenni precedenti - ad eccezione della legislatura 1987-1991 con due liberali, due socialisti e un popolare democratico - la composizione del governo era stata la seguente: due liberali, due popolari democratici e un socialista.
Il parlamento cantonale è il Gran Consiglio, composto di 90 membri anch'essi eletti in votazione popolare e in carica per quattro anni.
Le elezioni del 1° aprile 2007 hanno determinato la seguente composizione del Gran Consiglio (tra parentesi i seggi attribuiti agli stessi partiti nella tornata elettorale del 2003): Da segnalare che le elezioni cantonali del 2007 hanno confermato la tendenza in atto da circa due decenni all'erosione dei suffragi a favore dei due principali partiti del Cantone che fino al 1987 disponevano di un elettorato stabile di oltre il 70% (38-39 % i Liberali radicali con circa 35 seggi; 33-35 % i Popolari democratici con circa 30 seggi).
A tale flessione elettorale ha corrisposto un incremento della sinistra e per la Lega dei ticinesi e l'Unione democratica di centro (ma quest'ultima ha perso un seggio alle ultime elezioni).
Vi è anche un parlamento giovanile, il Consiglio Cantonale dei Giovani, la cui funzione è solo consultiva e didattica per l'avvicinamento dei giovani alla politica.
Elezioni federali.
Oltre ad eleggere Governo e Parlamento cantonali, il popolo ticinese nomina ogni quattro anni due deputati al Consiglio degli stati svizzeri e otto deputati al Consiglio Nazionale Svizzero.
Stemma e bandiera.
Il significato della bandiera è andato perso, per cui sono state formulate diverse teorie: Parte del problema è legata al fatto che i colori erano usati su insegne militari prima ancora della loro adozione per la bandiera.
Come curiosità, può essere ricordato che la disposizione dei colori nello stemma e nella bandiera è diversa.
La bandiera fu scelta dal Gran Consiglio nel maggio 1803 e adottata il 27 settembre 1804, due mesi dopo la creazione del Cantone, senza che tale decisione venisse motivata.
In questa prima occasione, la disposizione dei colori era orizzontale con il rosso sovrastante il blu.
Nel 1809, poi, il Cantone riorganizzò le proprie forze e adottò la bandiera con le iscrizioni in oro "Pro Patria" sulla banda superiore e "Pagus Ticinensis" in quella inferiore.
L'aspetto attuale della bandiera venne regolamentato definitivamente nel 1930.
Organizzazione ecclesiastica.
Sino al termine del XIX secolo, precisamente fino agli accordi tra Consiglio federale svizzero e Vaticano del 1884, il Ticino era ecclesiasticamente soggetto in parte alla Diocesi di Milano e in parte a quella di Como.
A seguito di tali accordi, il 7 settembre 1888 papa Leone XIII, con la bolla Ad universam, creò la Diocesi di Lugano, costituendo la Chiesa parrocchiale e collegiata di S. Lorenzo a Cattedrale.
Al suo vertice, in un primo tempo, non fu posto un vescovo bensì un Amministratore apostolico.
Fu in infatti soltanto in tempi recenti, l'8 marzo 1971, che l'Amministrazione Apostolica del Cantone Ticino fu staccata canonicamente dalla Diocesi di Basilea e si poté parlare per la prima volta, formalmente, di un Vescovo di Lugano.
Economia.
Numerose valli del Cantone, in particolare quelle superiori della Vallemaggia, sono state sfruttate intensivamente a partire dagli anni sessanta per la produzione di energia idroelettrica, come nella regione del Ghiacciaio del Basodino.
L'elettricità prodotta viene sia usata direttamente nel Cantone sia esportata all'estero.
Nelle aree settentrionali permangono comunque anche l'allevamento di bestiame e l'agricoltura di montagna.
La produzione di vino - qualitativamente molto migliorata negli ultimi decenni - è importante per il Cantone, anche se per il momento la produzione è destinata principalmente al mercato interno svizzero.
In proposito, va segnalato che nel 2006 sono stati organizzati grandi festeggiamenti per la ricorrenza dei 100 anni dall'introduzione del vitigno merlot in Ticino.
Altre produzioni agricole comprendono mais, patate, tabacco e verdure, specialmente nell'area del Piano di Magadino.
Il paesaggio, i laghi e il clima mite del Cantone, in particolare se confrontati con quello dei Cantoni d'Oltralpe, attraggono inoltre molti visitatori dal resto della Svizzera e dal Nord Europa.
Il turismo, dopo le prime esperienze di fine '800, è stato a lungo il settore economico più importante del Cantone; soltanto a partire dal secondo dopoguerra vi è stata una progressiva diversificazione dell'economia, con un'accresciuta rilevanza del settore finanziario.
Il turismo ha permesso la costruzione e il mantenimento di diverse piccole ferrovie in zone panoramiche delle montagne: un esempio è la Centovallina, che collega Locarno con Domodossola.
Un intenso dibattito, negli ultimi anni, ha riguardato la sorte delle stazioni invernali, a causa della frequente mancanza di neve.
Dopo una riduzione degli aiuti statali per gli impianti situati a bassa quota, l'attività resiste in particolare a Bosco Gurin e ad Airolo, e in misura minore a Carì, Nara, e in alcune piccole stazioni sciistiche presenti sul territorio.
Per quanto riguarda il settore secondario, nel Canton Ticino è presente un'industria leggera, concentrata principalmente nelle aree circostanti le tre città principali: Lugano, Locarno e Bellinzona.
Il Mendrisiotto, grazie alla vicinanza con l'Italia, sta sviluppando negli ultimi anni una vocazione ad attrarre centri logistici, per lo smistamento di merci in partenza verso i mercati del Nord.
Sul Piano di Magadino e nell'area a Nord di Lugano si segnalano inoltre diverse imprese a carattere innovativo.
Il Cantone è ben collegato al resto della Svizzera.
Ci sono tunnel sotto il massiccio del San Gottardo, sia per la strada che per la ferrovia, terminati a un secolo di distanza: il primo nel 1882, il secondo nel 1980.
Il Canton Grigioni è collegato con un servizio diretto di corriere, mentre il Canton Vallese è connesso tramite ferrovia attraverso l'Italia e il traforo del Sempione.
Ci sono buoni collegamenti ferroviari con Milano e Roma così come con la Germania, via Basilea e Zurigo.
I collegamenti aerei sono assicurati dallo scalo di Lugano-Agno, con voli di linea su Zurigo, Berna, Ginevra, Roma e, durante la stagione estiva, Olbia.
Per quanto riguarda la mobilità interna, il principale problema è a tutt'oggi costituito dall'allacciamento autostradale della città di Locarno: la realizzazione dell'opera è stata più volte procrastinata e l'assenza di un collegamento veloce genera spesso problemi di traffico sul Piano di Magadino.
Nel campo dell'educazione e della ricerca, nel Canton Ticino esistono due poli.
L'Università della Svizzera Italiana (USI) di Lugano è l'unica università svizzera dove si insegna in lingua italiana.
Le facoltà presenti sono: Economia, Architettura (a Mendrisio), Scienze della comunicazione e Informatica.
A Lugano vi è pure, con direzione amministrativa separata, una facoltà di Teologia.
La Scuola Universitaria Professionale della Svizzera Italiana (SUPSI), è invece una scuola la cui missione si concentra su tre aspetti: la formazione di base, la formazione continua e la ricerca.
il suo atout è quello di saper coniugare la teoria con la pratica professionale.
Consiglio Cantonale dei Giovani.
Il Consiglio Cantonale dei Giovani è il parlamento giovanile del Canton Ticino, organizzato in Assemblea Plenaria, Comitato e Segretariato.
Comuni.
I Comuni del Cantone (in totale 185), per Distretto, sono i seguenti: Dal 1850 al 2006 in Ticino sono avvenute 47 aggregazioni di comuni o separazioni di frazioni dal comune.
Sport.
In Ticino si praticano diversi sport ad alti livelli.
</doc> 
<doc id="1243" url="http://it.wikipedia.org/wiki/Canton_Uri">
Canton Uri.
Il Canton Uri è un cantone della Svizzera centrale, e uno dei quattro Waldstätte (cantoni forestali).
Uri è una regione alpina ricca di ghiacciai e alpeggi formata dal bacino del fiume Reuss, che scende dal Massiccio del San Gottardo e sbocca nel Lago dei Quattro Cantoni a Flüelen.
Il tedesco è la lingua principale del cantone e la popolazione è di circa 35.000 abitanti.
Geografia.
Il cantone si trova al centro della Svizzera.
Il territorio cantonale è costituito dalla valle della Reuss e da quelle dei suoi principali affluenti.
L'area totale del cantone è di 1.077 km², di cui circa la metà è considerata terra produttiva.
Le foreste coprono una parte significativa del cantone e i ghiacciai ammontano a circa il 20% della terra improduttiva.
Il territorio del cantone confina con il Canton Svitto (distretto di Svitto) a nord, con il Canton Glarona a nord-est, con il Canton Grigioni (distretto di Surselva) a est, con il Canton Ticino (distretto di Leventina) a sud, con il Canton Vallese (distretto di Goms) a sud-ovest e con il Canton Berna (distretto di Oberhasli), il Canton Obvaldo e il Canton Nidvaldo a ovest.
La vetta più alta è il Dammastock con i suoi 3.630 m.
Il Dammastock si trova poco più a nord del passo del Furka.
Storia.
Il Canton Uri viene menzionato per la prima volta nel 732 come proprietà dell'abate di Reichenau.
Nell'853, per concessione di Luigi il Germano, divenne un feudo del convento zurighese di Fraumünster.
Si pensa che il nome Uri derivi dal termine tedesco antico Auerochs che significa bue selvatico.
Ciò è supportato dal fatto che lo stemma della regione, reca tradizionalmente una testa di toro.
Nel 1231, sotto Federico II, diventò una dipendenza diretta dell'imperatore.
Nel 1243 la regione aveva un sigillo comune.
Per il 1274 il potente Rodolfo di Asburgo riconobbe questi privilegi.
Nel 1291, insieme a Canton Svitto e Canton Untervaldo formò la lega che costituì il nucleo della Confederazione Svizzera, avendo firmato la Lettera di Alleanza (Bundesbrief o Patto del Grütli).
Nel 1386 Uri partecipò alla vittoria sugli austriaci a Sempach.
Come risultato il Canton Uri si annesse i territori di Urseren nel 1410.
In seguito si epanse a sud (Val d'Orsera e Valle Leventina) e a est verso Glarona (Urnerboden).
La Val d'Orsera e l'Urnerboden fanno ancora parte di Uri.
La regione resistette alla Riforma e rimase Cattolica Romana.
Durante la Repubblica Elvetica Uri era parte del Canton Waldstätten.
Dopodiche, nel 1803, il Canton Uri riacquistò la sua indipendenza, ma gli abitanti della Leventina furono uniti contro la loro volontà al nuovo Canton Ticino.
Uri resistette a tutti i tentativi di riforma religiosa o costituzionale.
Per questa ragione, nel 1815, si unì alla Lega di Sarnen.
Nel 1845 entrò nel Sonderbund.
Il Sonderbund fu una lega cattolica separatista, ma venne rovesciata dalla Confederazione Svizzera.
Politica.
L'attuale costituzione risale al 1888.
Venne rivista nel 1929 quando l'assemblea cantonale (Landsgemeinde) venne abolita.
La capitale del cantone è Altdorf.
Economia.
I campi coltivati del cantone sono situati nella valle del Reuss.
Ci sono pascoli sui pendii di bassa montagna.
Poiché gran parte del terreno è estremamente collinare, non è adatto alla coltivazione.
La generazione di energia idroelettrica riveste grande importanza.
La silvicoltura è uno dei settori più importanti dell'agricoltura.
Ad Altdorf si trovano fabbriche di cavi e gomma.
Il turismo è un'importante fonte di entrate del Canton Uri.
Un'eccellente rete viaria facilita il turismo nelle aree più remote e sulle montagne.
Nel corso del 2008 si prevede l'entrata in vigore di una riforma fiscale che introdurrà una flat tax del 7,2%.
Comuni.
I Comuni del Canton Uri sono: Altdorf, Andermatt, Attinghausen, Bauen, Bürglen, Erstfeld, Flüelen, Göschenen, Gurtnellen, Hospental, Isenthal, Realp, Schattdorf, Seedorf, Seelisberg, Silenen, Sisikon, Spiringen, Unterschächen, Wassen
</doc> 
<doc id="1245" url="http://it.wikipedia.org/wiki/Carlo_Magno">
Carlo Magno.
Il soprannome Magno (in latino Magnus, "grande") gli fu dato dal suo biografo Eginardo, che intitolò la sua opera Vita et gestae Caroli Magni.
Grazie a una serie di fortunate campagne militari allargò il regno dei Franchi fino a comprendere una vasta parte dell'Europa occidentale.
La notte di Natale dell'800 papa Leone III lo incoronò imperatore, fondando l'Impero carolingio.
Però Carlo non fu molto felice dell'iniziativa avviata da Leone III perché temeva che l'essere incoronato dal papa desse l'immagine di una sottomissione del potere politico a quello religioso.
Carlo invece era convinto di essere il protettore della Chiesa e quindi superiore al papa.
Con Carlo Magno si assisté quindi al superamento, riguardo alla storia dell'Europa occidentale, dell'ambiguità giuridico-formale dei regni romano-barbarici in favore di un nuovo modello imperiale.
L'Impero resistette fin quando Carlo fu in vita, venendo poi diviso tra gli eredi, ma la portata delle sue riforme e la sua valenza sacrale influenzarono radicalmente tutta la vita e la politica del continente europeo nei secoli successivi.
Giovinezza.
Carlo nacque tradizionalmente il 2 aprile 742, primogenito di Pipino il Breve (714 - 768), primo dei re Carolingi.
Difficile stabilire con esattezza la data di nascita del futuro Imperatore: Eginardo, suo biografo di corte nel Vita Karoli ce ne propone almeno tre, nel 742, nel 743 o 744.
Il mistero è spiegato probabilmente dal fatto che Carlo nacque prima del matrimonio tra Pipino e Bertrada; essendo il nubilato tollerato tra i Franchi, niente di male quindi che i sovrani avessero figli prima del matrimonio.
Comunque questi ultimi si erano convertiti al cattolicesimo, ed essendo Eginardo un cortigiano fedele, lo infastidiva dire che il suo re era nato prima del matrimonio dei suoi genitori.
La data più probabile infine, sembra essere quella del 742.
Alla morte di Pipino il Breve nel 768, i suoi due figli Carlo Magno e Carlomanno si spartirono l'eredità.
Al primo andarono l'Austrasia, gran parte della Neustria e la metà nord-occidentale dell'Aquitania, con capitale Aquisgrana (ossia il nord e l'Occidente della Francia più la bassa valle del Reno), mentre al secondo spettarono la Borgogna, la Provenza, la Gotia, l'Alsazia, l'Alamagna, e la parte sud-orientale dell'Aquitania, con capitale Samoussy (cioé il sud e l'Oriente della Francia più l'alta valle del Reno).
Quando Carlomanno morì nel 4 dicembre 771, all'età di soli 22 anni, Carlo Magno si ritrovò a governare il regno dei franchi unificato.
Campagne militari.
La prima fase del regno di Carlo Magno fu volta alle continue campagne militari, intraprese per affermare la sua autorità innanzitutto all'interno del regno dei Franchi stessi, tra i suoi familiari e le voci dissidenti.
Una volta stabilizzato il fronte interno iniziò una serie di campagne al di fuori dei confini del regno, per assoggettare i popoli vicini e per aiutare la Chiesa di Roma, stringendo con essa un rapporto ancora più stretto di quello di suo padre Pipino il Breve.
Dal rapporto col papa e la Chiesa, intesa ormai come diretta erede dell'Impero romano d'Occidente, Carlo ottenne l'autenticazione del potere che trascendeva ormai l'Imperatore di Bisanzio, lontano e incapace di far valere i propri diritti soprattutto in un momento di debolezza e di dubbia legittimità del regno dell'Imperatrice Irene.
Premesse.
Il successo di Carlo Magno nel fondare l'Impero germanico non può essere spiegato senza tener conto di alcuni processi che erano in corso dai secoli precedenti.
Secondo lo storico belga Henri Pirenne c'era stato uno spostamento del baricentro del mondo occidentale verso nord dopo la perdita di importanza dei traffici nel Mediterraneo causata dalla conquista musulmana dell'Africa del Nord e del Vicino Oriente, una tesi molto famosa e in parte ridimensionata da studi più recenti.
Inoltre si deve tener conto della fondamentale opera di evangelizzazione nei territori della Germania orientale e meridionale da parte dei monaci benedettini provenienti dall'Inghilterra e guidati da san Bonifacio tra il 720 e il 750 circa, che aveva dato una prima struttura e organizzazione a territori fino ad allora dominati da tribù fondamentalmente ancora barbare e pagane.
Campagna contro i Longobardi.
Su Carlo esercitò un grosso ascendente la madre Bertrada che, insieme a Papa Stefano IV, fu una convinta assertrice della politica di distensione tra Franchi e Longobardi.
Nell'estate del 771, la regina organizzò un viaggio in Italia, riuscendo a tessere importanti alleanze attraverso il matrimonio dei suoi figli con quelli del re longobardo Desiderio.
Il primogenito di quest'ultimo, Adelchi, venne dato in sposo alla principessa franca Gisilda, mentre Carlo Magno maritò la figlia di Desiderio, Desiderata (resa celebre dallAdelchi manzoniano con il nome di "Ermengarda").
Il Papa all'inizio fu contrario al matrimonio, ma Bertrada ed il re longobardo gli fecero dono di alcune città dell'Italia Centrale rassicurandolo.
Carlo Magno, che era già stato sposato con Imiltrude, ricevette ad Aquisgrana la nuova regina che ben presto, però, si rivelò sterile.
L'anno seguente il re franco la ripudiò e la rispedì presso la corte longobarda.
Tra la fine del 771 e l'inizio del 772, quasi contemporaneamente morirono due dei principali protagonisti della politica contemporanea: Papa Stefano IV e il fratello di Carlo Magno, Carlomanno.
Al soglio pontificio venne eletto Papa Adriano I, un nobile romano dal carattere deciso e dalle idee decisamente anti-longobarde.
L'elezione venne inutilmente contrastata dal partito filo-longobardo di Roma ma, alla fine, Desiderio inviò un'ambasceria a Roma per stringere contatto con il nuovo pontefice e sventare la minaccia di una nuova alleanza tra Franchi e Papato contro i longobardi.
Adriano I invitò gli ambasciatori in Laterano e poi, davanti a tutta la curia, accusò il loro re di tradire i patti a causa della mancata consegna dei territori promessi ai predecessori del pontefice.
Desiderio passò quindi all'offensiva invadendo l'Esarcato di Ravenna e la Pentapoli.
Carlo Magno, impegnato in quel momento contro i Sassoni, cercò di riappacificare la situazione donando numerosi tesori a Desiderio e sperando di riottenerne in cambio i territori strappati al papa.
Il re longobardo rifiutò lo scambio e Carlo, che non poteva permettere che fosse appannato il suo prestigio come protettore del papato, mosse guerra ai Longobardi e invase l'Italia nel 773.
Il grosso dell'esercito, comandato dal sovrano stesso, superò il passo del Moncenisio e attaccò le armate di Desiderio presso la città di Susa.
Il re longobardo riuscì ad arginare l'invasione, ma intanto un'altra armata franca, guidata dallo zio di Carlo, Bernardo, attraversò il Gran San Bernardo e ridiscese la Valle d'Aosta, puntando contro il secondo troncone dell'esercito longobardo, affidato ad Adelchi.
Quest'ultimo fu sbaragliato e dovette ritirarsi a marce forzate mentre Desiderio si rinserrava nella capitale del suo regno, Pavia.
I Franchi posero l'assedio alla città dall'ottobre del 773 sino all'inizio dell'anno successivo.
Carlo Magno si diresse a Roma per incontrare Adriano.
Giunto in San Pietro, venne incoronato re dei Franchi e il pontefice ottenne in cambio la conferma dei territori attribuiti in precedenza alla Chiesa dai re longobardi.
Nel 774, alla capitolazione di Pavia e di tutto il Regno longobardo, Desiderio fu rinchiuso in un monastero, mentre il figlio Adelchi riparò presso la corte dell'imperatore bizantino Costantino V di Bisanzio.
Conquistata l'Italia, il re carolingio si proclamò Gratia Dei rex Francorum et Langobardorum, mantenne le istituzioni, le leggi longobarde e confermò i possedimenti ai duchi che avevano servito il precedente re: il ducato di Benevento rimase indipendente ma tributario a Carlo Magno.
Campagna contro i Sassoni.
I sassoni erano una popolazione di origine germanica abitante nella zona a nord-est dell'Austrasia, oltre il Reno, nei bassi bacini del Weser e dell'Elba.
Erano rimasti di credo pagano ed erano guerrieri arditi ed irrequieti; gli stessi Imperatori romani avevano cercato inutilmente di assoggettarli come federati.
Pipino il Breve era riuscito a contenerne la sete di saccheggio e ad imporre loro un tributo annuo di alcune centinaia di cavalli.
Nel 772 però rifiutarono il pagamento e ciò consentì a Carlo Magno di procedere all'invasione della Sassonia.
La campagna di Sassonia venne sospesa durante l'invasione dell'Italia per essere ripresa con maggior vigore dopo il 774.
L'esercito carolingio oltrepassò il Reno e, puntando verso nord, riuscì a sconfiggerli a più riprese e a distruggere lirminsul, l'idolo pagano di questo popolo.
Per la prima volta nella storia si oltrepassava con successo il fiume Reno, Carlo Magno riuscì dove persino Cesare aveva fallito.
Nel 780 una nuova ribellione scoppiò nella regione e Carlo Magno, impegnato in Spagna nell'assedio di Saragozza, dovette accorrere in Sassonia per poter aver ragione dei rivoltosi.
La zona venne smembrata in contee e ducati, che precedettero l'evangelizzazione della popolazione.
I sassoni, riuscirono in seguito a riunificare le varie tribù sotto la reggenza di Vitughindo, che fu la vera e propria anima della resistenza.
Nel corso del 785, la conquista procedette in modi sempre più repressivi, con la conversione forzata e la dispersione del popolo (soppressione di intere tribù a migrazione forzata).
Lo stesso Carlo promulgò uno statuto d'occupazione chiamato Capitolare Sassone riassunto nella formula: "cristianesimo o morte".
Molti sassoni vennero giustiziati e lo stesso Vitughindo venne battezzato.
Creando fedeli in Cristo, Carlo Magno otteneva lo scopo di far nascere anche sudditi sottoposti al governatorato carolingio, che aveva come centri amministrativi diocesi e abbazie.
Nel 790 la rivolta dei Sassoni assunse i contorni di una vera e propria sommossa popolare.
Carlo Magno la soppresse sul nascere, attuando la deportazione di migliaia di contadini sassoni in Austrasia e rimpolpando la regione di sudditi franchi.
Quando l'Imperatore ordinò l'ultima deportazione nel 804, oramai la Sassonia costituiva uno Stato importante nell'ambito del dominio franco.
Rappresentò poi il cuore della futura Germania.
Campagna di Baviera.
La Baviera era nel 780, una delle regioni più civili d'Europa, sotto il regno di Pipino il Breve, assunse al rango di ducato.
A capo di questo dipartimento, c'era il nipote dello stesso re e cugino di Carlo Magno, Tassilone.
Nello stesso anno della spedizione franca in Spagna, per sostenere la rivolta del governatore della Marca Superiore, ʿAbd al-Raḥmān, contro l'emiro di Cordova, Tassilone si associò il figlio con il medesimo titolo di duca.
Carlo Magno, momentaneamente impegnato, fece finta di nulla ma nel 781 pretese dal cugino il rinnovo del giuramento di fedeltà a Worms.
Vedendosi sempre più pressato dalle ingerenze di Carlo, il duca di Baviera chiese nel 787 la protezione di Papa Adriano I.
Costui, non solo rifiutò un accordo, ma ribadì le pretese del re.
Nel 788 Carlo Magno gli mosse guerra, scoprendo tra l'altro, un'alleanza stipulata tra il cugino e l'ex re longobardo Adelchi che era frattanto riparato a Bisanzio.
La Baviera venne annessa all'impero carolingio e Tassilone fu esautorato e rinchiuso in un monastero.
Campagna contro gli Avari.
Dopo la liquidazione di Tassilone, l'Impero Carolingio si vedeva confinante sia a nord che al confine con il Friuli con una bellicosa popolazione di origine turanica, gli Avari.
Appartenenti alla grande famiglia delle popolazioni turco-mongoliche, come gli Unni, si erano organizzati attorno ad un capo militare, il Khan e si erano stanziati nella pianura pannonica, più o meno l'odierna Ungheria.
Essi assoggettarono i vari popoli slavi che stanziavano sul territorio, insieme agli appartenenti di una etnia affine alla loro, i Bulgari.
Pur riconvertendosi all'allevamento e alla pastorizia, non rinunciavano ad effettuare ripetute scorrerie ai confini del regno carolingio e dell'Impero Bizantino.
La loro minaccia era ormai però piuttosto ridotta, ma la loro tesoreria di stato era colma di ricchezze accumulate dai sussidi che gli imperatori bizantini versano nelle loro casse e perciò Carlo Magno cominciò a studiare a tavolino un invasione della regione.
Carlo aveva bisogno di una grande vittoria militare nella quale coinvolgere anche la nobiltà franca in modo che essa si rinsaldasse attorno a lui.
Vennero istituiti dei comandi militari alla frontiera come l'Ostmark (costituente la futura Austria), per meglio coordinare le manovre dell'esercito.
Le truppe imperiali procedettero nel 791 all'invasione, percorrendo il Danubio da entrambe le sponde.
L'esercito a nord, guidato personalmente dall'Imperatore poteva effettuare collegamenti, ricevere e dare rifornimenti ed eventualmente dare assistenza ai feriti a quello stanziatosi a sud e comandato dal figlio Pipino che muoveva dal Friuli, mediante la costruzione di un ponte di barche ed al trasporto merci mediante chiatte e barconi.
Sino all'autunno dello stesso anno, i Franchi penetrarono sin nelle vicinanze della capitale avara, il "Ring" ma dovettero riparare in Sassonia a causa della stagione avanzata che causava problemi di collegamento tra i reparti, rendendo difficili le comunicazioni ed inoltre impedendo nel periodo invernale di poter mantenere le cavalcature.
Le devastazioni comunque provocarono il malcontento tra i generali avari che uno dietro l'altro abbandonarono il loro Khan convertendosi al cristianesimo.
Nel 795, in seguito a massacri ben più duri di quelli perpetrati contro i Sassoni, il regno avaro cadde come un castello di carte e i pochi superstiti degli Avari si fusero con gli Slavi che abitavano nei territori un tempo da loro occupati, mentre le terre vennero ripopolate con l'immigrazione di contadini dal Friuli e dalla Baviera.
Carlo Magno, nonostante le ripetute rivolte protrattesi negli anni, non tornò mai personalmente nell'area, delegando il figlio Pipino a svolgere le operazioni militari.
Campagna contro i musulmani di al-Andalus.
Carlo cercò di riconquistare agli arabi di al-Andalus almeno una parte della Spagna, al fine di realizzare un disegno "imperiale" di antica concezione, già carezzato da suo nonno Carlo Martello dopo la sua vittoria di Poitiers, e da suo padre Pipino con un primo riconoscimento concesso al Papa della cosiddetta Donazione di Costantino, grazie alla quale il re franco aveva riconosciuto al Papa un dominio temporale, ottenendo in cambio l'onore di diventare il protettore della Chiesa latina.
L'intervento di Carlo Magno nella Penisola iberica fu tutt'altro che trionfale, e non priva di momenti dolorosi e gravi rovesci.
Innanzi tutto Carlo cercò di inserirsi quale mediatore tra i vari emiri aragonesi in lotta tra loro nel 776.
Si ebbe la morte di uno dei due figli gemelli nell'accampamento reale nei pressi di Saragozza, dai cui cristiani, per colmo d'ironia, non ricevette alcun aiuto, palese o segreto, vista l'assai maggior convenienza di costoro di rimanere sotto la sovranità islamica anziché cadere sotto il dominio del sovrano franco, la cui totale obbedienza al Papa romano metteva a rischio l'autonomia della Chiesa mozaraba, imponendo anche altri obblighi di non piccolo conto.
Celeberrima è, poi, l'episodio della rotta di Roncisvalle, dove la retroguardia franca subì un'imboscata da parte delle popolazioni basche (non dai musulmani), in seguito alla quale morì il conte Rolando (conosciuto anche con il nome di Orlando), suo conte palatino e duca della Marca di Bretagna e forse parente.
L'episodio ebbe sicuramente una maggior valenza letteraria che storico-militare, ispirando uno dei passi più noti della successiva Chanson de Roland, uno dei testi epici fondamentale della letteratura medievale europea.
La campagna spagnola ottenne, comunque, il risultato di favorire la creazione di una "marca spagnola" (corrispondente, più o meno, alla fascia pirenaica delle attuali Catalogna, Aragona e Navarra).
Rapporti con il Papato.
Generalmente, i re franchi si presentavano come naturali difensori della Chiesa cattolica, avendo restituito al pontefice ai tempi di Pipino, quei territori dell'Esarcato di Ravenna e della Pentapoli che per concezione comune erano creduti appartenenti al Patrimonio di San Pietro.
Carlo sapeva bene che al Papa importava soprattutto ritagliare un sicuro territorio di sua pertinenza in Italia Centrale, libero da altri poteri temporali, compreso quello bizantino.
La morte di Papa Stefano IV, diede mano libera a Carlo Magno per invadere l'Italia e liberarla dai Longobardi, appoggiando nei fatti, la politica del nuovo pontefice Adriano I.
I rapporti tra l'Imperatore e il nuovo Papa, sono stati ricostruiti dalla letteratura delle missive epistolari che i due si scambiarono per oltre un ventennio.
Molte volte, Adriano cercava di ottenere l'appoggio di Carlo riguardo le frequenti beghe territoriali che minavano lo Stato Pontificio.
Una lettera datata 790, contiene le lamentele del pontefice nei riguardi dell'arcivescovo ravennate, Leone, reo di avere sottratto alcune diocesi dell'Esarcato.
Durante la sua terza visita a Roma nel 787, Carlo Magno venne raggiunto da un'ambasceria del Duca di Benevento, capeggiata dal figlio Grimoaldo.
Lo stesso duca, Arichi, implorava l'Imperatore franco di non invadere il ducato minato dalle mire espansionistiche di Adriano I che intendeva così annettersi; i territori a sud del Lazio.
Carlo Magno in un primo momento mosse guerra al ducato di Benevento ma in seguito alla morte dello stesso Duca e del figlio, l'Imperatore si decise a liberarne il secondogenito Romualdo e a reinsediarlo nel regno.
Probabilmente Carlo, non voleva compromettere i precari equilibri nell'Italia meridionale.
Papa Adriano I ne fu talmente risentito che i rapporti tra i due si raffreddarono irrimediabilmente.
Alla morte del pontefice nel 795, quando la notizia gli fu riferita, il sovrano scoppiò in pianto ed il suo biografo Eginardo ci assicura che il cordoglio era sincero.
Assunse la tiara Papa Leone III che dovette immediatamente vedersela con la famiglia del defunto Adriano, che ne contestava l'elezione.
La guerra sotterranea tra i Palatini e i nipoti dell'ex-pontefice scoppiò nel 799.
Mentre Leone guidava una processione per le vie di Roma, i due nobili Pascale e Campolo guidarono la rivolta: assaltarono la funzione e accecarono il Papa, staccandogli anche un pezzo di lingua.
Secondo il Libro Pontificale i suoi sostenitori lo salvarono e a stento ripararono sul monte Celio.
La notte stessa apparve in sogno al Papa l'Apostolo Pietro che gli restituì la vista e l'udito.
Carlo Magno allora lo invitò a stretto giro di posta a Paderborn, sua residenza estiva in Westfalia.
Secondo alcuni storici è durante questi colloqui riservati che il re franco propose al papa di coronarlo Imperatore essendo già di fatto, padrone di gran parte dell'Europa.
In cambio si prodigò per far cadere le accuse mosse al pontefice dalla nobiltà romana.
Immediatamente prima dell'incoronazione, nella settimana dei preparativi (nel dicembre dell'800) il re franco costituì un'assemblea composta da nobili franchi e vescovi per far conoscere le conclusioni della commissione d'inchiesta riguardo ai due ribelli, Pascale e Campolo.
Ufficialmente la sua venuta a Roma aveva lo scopo di dipanare la questione tra il Papa e gli eredi di Adriano I.
Al termine della seduta, i due vennero condannati a morte - pena in seguito commutata nell'esilio - e Leone III fu riconosciuto legittimo rappresentate al soglio pontificio.
Incoronazione imperiale.
Nella messa di Natale del 25 dicembre 800 a Roma, il Papa Leone III incoronò Carlo imperatore, titolo mai più usato in Occidente dalla abdicazione di Romolo Augùstolo nel 476.
Esistono alcune fonti che parlano di questa incoronazione.
In questo caso ne citiamo due: gli Annales e la Vita Karoli.
La prima dice che Carlo venne incoronato imperatore seguendo il rituale degli antichi imperatori romani, gli venne revocato il titolo di patrizio ed acquisì il titolo di Augusto.
La seconda dice che se quella sera Carlo avesse saputo delle intenzioni del papa, anche se era una festività importante, non sarebbe entrato in chiesa.
Quindi, secondo questo documento, Carlo venne incoronato imperatore contro la sua volontà.
La Vita Karoli racconta di come Carlo non intendesse assumere il titolo di Imperatore dei Romani per non entrare in contrasto con l'Impero Romano d'Oriente, il cui sovrano deteneva dall'epoca di Romolo Augusto il legittimo titolo di Imperatore dei Romani: quando Odoacre aveva deposto l'ultimo Imperatore d'Occidente le insegne imperiali erano state rimesse a Bisanzio, sancendo in tal modo la fine dell'Impero d'Occidente.
Dunque, per nessun motivo i Bizantini avrebbero riconosciuto ad un sovrano franco il titolo di Imperatore.
Carlo avrebbe avuto già abbastanza nemici (Sassoni e Arabi, per esempio) per mettersi in urto con l'Impero Bizantino.
Sulla questione autorevoli studiosi, in primis Federico Chabod, hanno ricostruito magistralmente la vicenda, dimostrando come la versione di Eginardo rispondesse a precise esigenze di ordine politico, ben successive all'accaduto, e come essa fosse stata artatamente costruita per le esigenze che s'erano venute affermando.
L'opera del biografo di Carlo fu infatti redatta fra l'814 e l'830, notevolmente in ritardo rispetto alle contestate modalità dell'incoronazione.
Inizialmente le cronache coeve concordavano sul fatto che Carlo fosse tutt'altro che sorpreso e contrario alla cerimonia.
Sia gli Annales regni Francorum (o Annales Laurissenses maiores), sia il Liber Pontificalis riportano la cerimonia, parlando apertamente di festa, massimo consenso popolare ed evidente cordialità fra Carlo e Leone III, con ricchi doni portati dal sovrano franco alla Chiesa romana (tra cui una "mensa d'argento").
Solo più tardi, verso l'811, nel tentativo di attenuare l'irritazione bizantina per il titolo imperiale concesso (che Costantinopoli giudicava usurpazione inaccettabile), i testi franchi (gli Annales Maximiani) introdussero quell'elemento di "rivisitazione del passato" che fece parlare della sorpresa e dell'irritazione di Carlo per una cerimonia d'incoronazione cui egli non aveva dato alcuna autorizzazione preventiva al Papa che a ciò l'aveva indirettamente forzato.
Il giorno della sua incoronazione, Carlo Magno si presentò in San Pietro tra due ali di folla, abbigliato alla romana (abbandonando il consueto costume franco che prevedeva di norma braghe di lino, mantello di pelliccia e stivali annodati a stringhe), con tanto di tunica bianca, e i calzari ai piedi.
Secondo il suo biografo Eginardo, papa Leone III, dopo aver incoronato Carlo, si sarebbe prostrato a terra - secondo l'uso bizantino della proskynesis - quasi in segno di adorazione (riferita ovviamente alla carica che l'imperatore rappresentava).
Per altri testimoni che si proclamarono oculari (ma sui quali sono stati avanzati parecchi logici dubbi), il pontefice, prima di porgli la corona sul capo, lo avrebbe denudato e unto con olio santo dalla testa ai piedi.
L'acclamazione popolare (elemento non presente su tutte le fonti e forse spurio) sottolineò comunque l'antico diritto formale del popolo romano di eleggere l'imperatore.
Occorre tuttavia ricordare come l'incoronazione a imperatore fosse per più d'un verso riconducibile alla volontà franca (già espressa all'epoca di Pipino) di riconoscere reale la falsa donazione di Costantino.
In tale ottica, l'incoronazione del re franco a Imperatore sarebbe stato il corrispettivo per la legittimazione del potere temporale della Chiesa.
Secondo alcuni storici, in effetti Carlo voleva il titolo imperiale, ma avrebbe preferito auto-incoronarsi, perché l'incoronazione da parte del papa rappresentava simbolicamente la subordinazione del potere imperiale a quello spirituale.
in ogni caso Carlo si trovò su un piano moralmente superiore di autorità su tutto l'Occidente, che nessun re germanico aveva mai avuto fino ad allora.
L'Impero.
Carlo aveva unificato quasi tutto quello che restava del mondo civilizzato accanto ai grandi imperi arabo e bizantino ed ai possedimenti della Chiesa, con l'esclusione delle isole britanniche e di pochi altri territori.
Dopo essersi garantito la sicurezza dei confini, Carlo procedette alla riorganizzazione dell'Impero.
In tutta la sua estensione, l'Impero era suddiviso in circa 200 province e da un numero sensibilmente maggiore di vescovati.
Ogni singola provincia era governata da un Conte, vero e proprio funzionario pubblico dell'Imperatore.
La marca invece, era la circoscrizione fondamentale ai confini dell'Impero che poteva comprendere al suo interno più comitati.
I più eruditi chiamavano queste circoscrizioni con la denominazione classica di limes, perciò esistevano un limes bavaricus, un limes avaricum e così via.
A livello centrale l'istituzione fondamentale dello stato carolingio era l'Imperatore stesso, poiché Carlo Magno era sommo amministratore e legislatore che, governando il popolo cristiano per conto di Dio, poteva avere diritto di vita o di morte su tutti i sudditi a lui sottoposti.
Tutti erano sottoposti alla sua inappellabile volontà, fossero anche notabili di rango elevato come Conti, Vescovi, Abati e Vassalli Regi.
Il governo centrale era costituito dal palatium.
Sotto questa denominazione si designava il consiglio dei ministri alle sue dipendenze.
Organo puramente consultivo, era costituito da rappresentanti laici ed ecclesiastici che aiutavano il sovrano nell'amministrazione centrale.
Monetazione.
Proseguendo le riforme iniziate dal padre, Carlo, una volta sconfitti i Longobardi, liquidò il sistema monetario basato sul solido d'oro dei romani.
Egli e il re Offa di Mercia ripresero il sistema creato da Pipino e da Aethelberto II; Carlo (tra il 781 e il 794) estese nei suoi vasti domini un sistema monetario basato sul monometallismo argenteo: unica moneta coniata era il "denaro".
Non essendo prevista la coniazione di multipli, l'uso portò all'affermazione di due unità di conto: la libbra (pound, unità monetaria e ponderale allo stesso tempo) che valeva 20 solidi (come fu successivamente per lo scellino) o 240 denari (come per il penny).
Durante questo periodo la libbra ed il solido furono esclusivamente unità di conto, mentre solo l'ultimo fu moneta reale, quindi coniata.
Carlo applicò il nuovo sistema nella maggior parte dell'Europa continentale e lo standard di Offa fu volontariamente adottato, dai Regni di Mercia e Kent, in quasi tutta l'Inghilterra.
Per oltre cento anni il denaro mantenne inalterato peso e lega.
I primi slittamenti iniziarono nel X secolo.
I primi Ottoni (961-973 e 973-983) misero ordine nel sistema consacrando lo slittamento del denaro in termini di peso e di fino: una "lira" (ossia 240 denari) passò da g 410 a g 330 di una lega argentea peggiore (da g 390 di argento fino a g 275).
Rinascita carolingia.
Spesso si parla a torto di Rinascita carolingia, volendo sottolineare la fioritura che innegabilmente si ebbe durante il regno di Carlo Magno in ambito politico e culturale.
Ma il re franco, perseguì piuttosto una riforma in tutti i campi per poter "correggere" delle inclinazioni che avevano portato ad un decadimento generale in tutti e due i campi.
Ma quando l'Imperatore pensava alla ristrutturazione e al governo del suo regno, rivolgeva le sue attenzioni a quell'Impero Romano di cui si faceva prosecutore sia nel nome, sia nella politica.
La riforma della Chiesa si attuò tramite una serie di provvedimenti per poter elevare, sia a livello qualitativo sia a livello comportamentale, il personale ecclesiastico operante nel regno.
Carlo Magno era ossessionato dall'idea che un insegnamento sbagliato dei testi sacri, non solo dal punto di vista teologico, ma anche da quello "grammaticale", avrebbe portato alla perdizione dell'anima poiché se nell'opera di copiatura o trascrizione di un testo sacro si fosse inserito un errore grammaticale, si sarebbe pregato in modo non consono, dispiacendo così a Dio.
Venne istituito quel motore propulsore dell'insegnamento che doveva diventare la scuola palatina, presso Aquisgrana.
Sotto la direzione di Alcuino di York, vennero redatti i testi, preparati i programmi scolastici ed impartite le lezioni per tutti i chierici.
In ogni angolo dell'Impero sorsero delle scuole vicino alle chiese ed alle abbazie.
Carlo Magno pretese anche di fissare e standardizzare la liturgia, i testi sacri, e perfino di perseguire uno stile di scrittura che riprendesse la fluidità e l'esattezza lessicale e grammaticale del latino classico.
Neanche la grafia venne risparmiata entrando in uso corrente la minuscola carolingia.
La riforma della Giustizia si attuò tramite il superamento del principio di personalità del diritto, vale a dire che ogni uomo aveva diritto di essere giudicato secondo l'usanza del suo popolo, con la promulgazione dei capitolari, che servivano ad integrare le leggi esistenti e che spesso sostituirono pezzi completamente mancanti dei vecchi codici.
Queste norme avevano valore di legge per tutto l'impero ed il Re volle farle sottoscrivere da tutti i liberi durante il giuramento collettivo dell'806.
Cercando di corregge i costumi ed elevando la preparazione professionale degli operanti nella giustizia, Carlo Magno prima nella Admonitio Generalis e poi nell'809 cercò di promulgare dei richiami che dovevano essere vincolanti per tutti.
Si decise la diversa composizione delle giurie (che da ora in poi dovevano essere costituite da professionisti e non giudici popolari) e che al dibattimento non partecipassero altre persone se non il conte coadiuvato dagli avvocati, notai, scabini e quegli imputati che erano direttamente interessati alla causa.
Le procedure giudiziarie vennero standardizzate, modificate e semplificate.
La situazione culturale del regno sotto i merovingi e dei Pipinidi era pressoché tragica.
Carlo Magno dette impulso ad una vera e propria riforma in più discipline: in architettura, nelle arti filosofiche, nella letteratura, nella poesia.
Rapporti con Bisanzio.
I rapporti con l'impero bizantino furono saltuari, essendo quest'ultimo in una situazione di crisi.
È importante comunque rilevare come Carlo si presentasse all'imperatore come un suo pari, con il quale doveva ormai trattare nella spartizione del mondo.
Come re d'Italia Carlo era di fatto confinante con i possedimenti bizantini nel meridione.
Carlo arrivò a proporre un matrimonio tra un suo figlio ed una figlia dell'Imperatrice Irene.
Carlo capiva però anche che la benevolenza del papato era causata dal suo isolamento rispetto a Bisanzio, per questo non cercò mai di far riavvicinare quei due poli, anzi, fece redigere i Libri carolini con i quali si immischiava nella disputa teologica delle immagini che avrebbero dovuto portare a una revisione del problema in maniera diversa dai punti di vista di Costantinopoli o di Roma.
L'incoronazione di Carlo quale imperatore era un atto che formalmente avrebbe dovuto far irritare Bisanzio, esautorata illegittimamente di un potere che le spettava.
Dopo l'incoronazione, Carlo tentò in ogni modo di mitigare le ire bizantine, con l'invio di importanti ambascerie e con l'espressione di un'estrema cordialità nelle sue missive.
La cosa inizialmente non ebbe buon frutto e si avviò una lunga serie di vane scaramucce.
Fu solo nell'812 che si giunse ad un accordo: Bisanzio riconosceva l'autorità imperiale di Carlo e quest'ultimo rinunciava, in favore di Bisanzio, al possesso del litorale veneto.
Rapporti con l'Islam.
Con la qualifica di Imperatore, Carlo Magno intrattenne rapporti con tutti i sovrani europei ed orientali.
Nonostante le sue mire espansionistiche nella marca spagnola, e il conseguente appoggio ai governatori rivoltosi al giogo dell'emirato di Cordova di al-Andalus, tessé una serie di importanti relazioni con il mondo musulmano.
Corrispose addirittura con il lontano califfo di Baghdad Hārūn al-Rashīd, al quale chiese gli fosse concessa la protezione del Santo Sepolcro di Gesù a Gerusalemme e sulle carovane di pellegrini che vi si recavano.
Il califfo, che vedeva in lui un possibile antagonista dei suoi nemici Omayyadi di al-Andalus e di Bisanzio, rispose positivamente alla richiesta anche se - con evidente ironia - gli concesse quell'onore, ma solo su un piano formale.
Non mancarono comunque missioni diplomatiche dall'una e dall'altra parte, agevolate da un intermediario ebreo che, per la sua "terzietà", ben si prestava allo scopo.
I due sovrani si scambiarono così alcuni doni e, durante uno dei suoi molteplici viaggi in Italia, Carlo Magno ritirò a Pavia una scacchiera completa con pedine in avorio regalatagli dal califfo abbaside.
Ad Aquisgrana, l'Imperatore alloggiava invece il regalo cui teneva di più: l'elefante chiamato Abū l-ʿAbbās, donatogli (forse su sua stessa richiesta) dallo stesso sovrano orientale.
Carlo lo considerava come un ospite straordinario, da trattare con tutti i riguardi: lo faceva infatti tenere pulito e gli dava personalmente da mangiare e ci parlava.
Probabilmente il clima gelido in cui il pachiderma era costretto a vivere lo fece deperire fino a condurlo alla morte per congestione.
L'Imperatore ne pianse, e ordinò tre giorni di lutto in tutto il regno.
Aspetto fisico.
Nelle riproduzioni equestri, notiamo un'imponenza fisica notevole e lo stesso Eginardo ce lo descrive di corporatura imponente sin dalla gioventù (nonostante una tendenza alla pinguedine).
Il suo volto era incorniciato da una folta capigliatura che scendeva alle sue spalle e da una barba contornata da grossi baffi che gli spiovevano ai lati della bocca.
Eginardo parla, oltre che della possanza fisica, di un grande naso e di un collo tozzo.
Queste descrizioni ci vengono confermate dalla ricognizione nel suo feretro del 1861.
Secondo le misurazioni antropometriche infatti, l'Imperatore sarebbe stato alto 192 cm, praticamente un gigante per gli standard dell'epoca.
Peraltro, a fronte di questa imponenza fisica, i biografi di corte descrivono il tono della sua voce come decisamente stridula.
Carattere.
Il carattere dell'imperatore che traspare dalle biografie ufficiali deve essere valutato con cautela, perché le notazioni sulla sua indole sono spesso modellate su schemi precostituiti ai quali veniva adattata la realtà.
Eginardo per esempio, autore della biografia più famosa dell'Imperatore, si basò alle Vitae di Svetonio per offrire un ritratto ideale del sovrano e delle sue virtù basate su quelle degli imperatori romani.
Tra le tante affermazioni comunque ve ne sono alcune che, non inquadrabili in un contesto celebrativo, possono veramente derivare da una testimonianza attendibile del carattere e delle abitudini di Carlo Magno: gran bevitore e mangiatore, amante della caccia.
Ebbe varie concubine, in un regime poligamico che era abbastanza consueto tra i Germani, sebbene fossero formalmente cristianizzati.
Abitudini alimentari.
La dieta di Carlo Magno era piuttosto vegetariana.
Il sovrano era ghiotto soprattutto di cavoli, aglio e ceci.
Questi piatti contadini gli venivano serviti di norma al tocco del vespro, da conti e marchesi in funzione di camerieri come segno di sottomissione.
Preferiva la carne di porco a quella di manzo ed essendo prodigo nel mangiare arrosti, i medici di corte gli consigliarono un'alimentazione più equilibrata, a causa anche della sua malattia, la gotta.
Un'altra felice scoperta in campo alimentare fu quella del formaggio: un giorno un vescovo suo amico, gli offrì una forma di pecorino.
Non avendolo mai visto prima, l'Imperatore ne staccò una fetta, rosicchiandone la buccia trovandola disgustosa e montando su tutte le furie.
Gli astanti riuscirono a stento a ridurlo alla calma, assicurando che il buono era la polpa.
Carlo se ne mostrò talmente deliziato che da allora in poi, durante tutti i suoi viaggi, non se ne faceva mancare una scorta.
Spada.
Altachiara era la spada di Carlo Magno, detta pure "la Gioiosa".
Tuttavia lo stesso nome figura pure nei racconti della Tavola Rotonda, attribuito alla spada di Lancillotto.
L'origine del nome è ignota.
Mogli.
Carlo ebbe probabilmente sei mogli (o forse otto come sostengono alcuni storici).
Tuttavia, neppure Eginardo, biografo ufficiale e consigliere del sovrano, poté ricordare il nome di tutte al momento della redazione della sua opera.
Figli.
Anche calcolando approssimativamente il numero di figli dell'Imperatore, non si otterrà un numero estremamente preciso.
Si sa, per certo, che dalle sue cinque mogli ufficiali Carlo ebbe non meno di 10 maschi e 10 femmine.
Occorre ancora ricordare che dopo la morte di queste il re franco ebbe molte altre concubine che gli dettero numerosa prole.
Non potendo assurgere a posti di potere nella famiglia imperiale, Carlo diede loro in usufrutto dei benefici sottratti a quelle terre organizzate a regime fiscale.
Il primogenito conosciuto come Pipino il Gobbo ebbe vita più sfortunata: nato dalla relazione tra l'imperatore e Imiltrude, non era riconosciuto come figlio legittimo di Carlo perché nato fuori dal matrimonio inoltre venne scoperta una congiura nel 792 ordita dallo stesso a cui venne comminata la pena capitale, permutata in seguito in un esilio forzato in monastero mediante tonsura e l'obbligo del silenzio.
Da Ermengarda non ebbe figli e venne ripudiata appena un anno dopo, nel 771 (il suo matrimonio era stato frutto di un'alleanza coi longobardi presto rotta).
Ildegarda diede a Carlo quattro figli maschi: Carlo, Carlomanno (in seguito incoronato re d'Italia da papa Adriano I e rinominato da lui con l'appellativo di Pipino), Lotario e Ludovico il Pio.
Figlie.
È difficile comprendere l'atteggiamento di Carlo verso le figlie.
Nessuna di esse contrasse infatti un matrimonio regolare.
Questo può essere stato un tentativo di controllare il numero delle potenziali alleanze ma occorre ricordare anche che il suo affetto paterno era talmente possessivo che egli non se ne separava mai, portandole con sé anche nei suoi numerosi spostamenti.
Ad ogni modo pare che Rotruda ebbe una relazione con Rorgone, Conte del Maine, dalla quale nacque un figlio cui venne dato il nome di Ludovico e che diventerà abate di Saint Denis e Bertha (o Bertrada) ebbe una relazione ufficialmente riconosciuta, se non un matrimonio, con il poeta Angilberto, membro della corte di Carlo e abate di Saint Riquier, dalla quale nacquero diversi figli, tra cui lo storico Nitardo.
Dopo la sua morte le figlie superstiti vennero allontanate dalla corte da Ludovico il Pio ed entrarono o furono costrette a entrare in monastero.
Successione.
Carlo Magno, seguendo la tradizione franca, non riteneva né fattibile né opportuno tenere unito un regno così vasto, per questo aveva previsto la spartizione del regno tra i suoi figli maschi alcuni anni prima della morte.
I confini spettanti a ciascuno dei suoi tre figli legittimi dovevano essere i seguenti: Sfortunatamente, Carlo e Pipino morirono improvvisamente.
L'Imperatore dovette affiancare Ludovico al governo del regno nel 811, nominandolo unico erede.
Vecchiaia e morte.
Negli ultimi anni di vita Carlo Magno aveva ormai perso il vigore della giovinezza e, stanco nel fisico e nello spirito, si era votato alle pratiche religiose.
Questa svolta religiosa sembrò poi segnare l'esperienza al governo di suo figlio Ludovico, detto appunto "il Pio".
Mentre sembrava che l'impero stesse fallendo per via della debolezza centrale e dell'arroganza dell'aristocrazia franca, Carlo morì, il 28 gennaio dell'814 ad Aachen (Aquisgrana).
Venne sepolto nella cattedrale di Aachen.
Santificazione.
Nel 1165 Carlo Magno venne santificato dall'antipapa Pasquale III su ordine dell'imperatore Federico Barbarossa.
Ci fu imbarazzo per questa santificazione in ambito cristiano a causa della vita privata non irreprensibile dell'imperatore.
Essendo stata celebrata da un antipapa, essa non si ritiene valida.
Ad oggi, il culto viene celebrato nella diocesi di Aquisgrana e ne viene tollerata la celebrazione nei Grigioni.
Carlo "Padre" della futura Europa unita.
I maggiori unificatori dell'Europa - da Federico Barbarossa a Luigi XIV, da Napoleone a Jean Monnet - ma anche moderni statisti come Helmut Kohl e Gerhard Schröder hanno tutti menzionato Carlo Magno indicandolo come padre della futura Europa unita.
</doc> 
<doc id="1250" url="http://it.wikipedia.org/wiki/Cesare_Salvarezza">
Cesare Salvarezza.
La sua figura e le sue attività furono ricordate da Paolo Boselli - presidente del Consiglio per gli Archivi del Regno - nella seduta del 7 dicembre 1915.
Il testo della commemorazione, pubblicato dal periodico "Gli Archivi Italiani", fascicolo 6, anno 1915, è consultabile on-line a.
</doc> 
<doc id="1254" url="http://it.wikipedia.org/wiki/Charles_Henri_Valentin_Alkan">
Charles Henri Valentin Alkan.
Le sue composizioni per pianoforte solo includono alcune opere tra le più difficili dell'intera letteratura pianistica, e gli interpreti che possono padroneggiarle sono molto pochi.
Il suo attaccamento alle proprie origini ebraiche è dimostrato sia dalla sua vita che dal suo lavoro.
Vita e carriera.
Alkan nacque Charles-Valentin Morhange da una famiglia ebraica a Parigi, dove suo padre viveva come insegnante di musica.
Charles-Valentin e i suoi fratelli, anch'essi musicisti, usarono il nome del padre, Alkan, come cognome.
Charles-Valentin Alkan trascorse tutta la sua vita a Parigi e nei suoi dintorni.
Gli unici viaggi conosciuti sono un ciclo di concerti tenuti in Inghilterra nel 1833-34, e una breve visita a Metz per questioni familiari negli anni '40.
Alkan fu un bambino prodigio.
Entrò al Conservatoire de Paris all'età di sei anni dove studiò pianoforte e organo.
Fra i suoi i suoi insegnanti vi furono Joseph Zimmermann, che fu maestro anche di Georges Bizet, César Franck, Charles Gounod e Ambroise Thomas.
A sette anni vinse un primo premio in solfeggio, mentre a nove anni Luigi Cherubini descrisse la sua tecnica e abilità come straordinarie.
La sua opus 1 è datata 1828, quando aveva 14 anni.
Dopo i vent'anni suonava in eleganti circoli sociali e insegnava pianoforte.
Tra i suoi amici vi furono Franz Liszt, Frédéric Chopin, George Sand e Victor Hugo.
Già all'età di 24 anni si era costruito una reputazione come uno dei più grandi virtuosi del suo tempo, rivaleggiando con altri pianisti-compositori itineranti dell'epoca come Liszt, Sigismund Thalberg e Friedrich Kalkbrenner.
Liszt una volta dichiarò che Alkan aveva la tecnica più perfetta che lui avesse mai visto.
Da questo momento, a causa di vari problemi personali e contrattempi, si ritirò nello studio privato e nella composizione per il resto della sua vita, con solamente qualche rara incursione alle luci della ribalta.
Malgrado la sua precoce fama, il talento e le doti tecniche, spese la maggior parte della propria vita dopo il 1850 nell'oscurità, suonando in pubblico solo occasionalmente.
Nell'ultimo decennio emerse per dare una serie di 'Petit Concerts' alle sale espositive Érard; non suonò solo musiche proprie, ma interpretò anche i suoi compositori preferiti da Bach in poi.
Durante questi concerti era a volte assistito dai suoi fratelli.
Tra i presenti vi era fra gli altri Vincent d'Indy.
Ci sono periodi della vita di Alkan di cui poco si conosce, a parte la sua immersione nello studio della Bibbia e del Talmud.
Appare dalla sua corrispondenza con Ferdinand Hiller che Alkan completò una traduzione integrale in francese sia del Vecchio che del Nuovo Testamento, dai loro linguaggi originari.
Tutto ciò è stato completamente perduto, come molte delle composizioni di Alkan.
Tra i lavori mancanti vi sono alcuni sestetti d'archi ed una sinfonia orchestrale, abbastanza diversa dalla Sinfonia per piano solo in opus 39, che è stata descritta in un articolo del 1846 da Léon Kreutzer, a cui Alkan aveva mostrato la partitura.
Il pianista Elie-Miriam Delaborde (1839-1913) è ritenuto generalmente essere un figlio illegittimo di Alkan.
Ebbe Alkan come maestro nella sua giovinezza e suonò e fece pubblicare molte opere di Alkan; come suo padre fu un notevole interprete del pedale.
Morte.
Alkan morì a Parigi a 74 anni.
Per molti anni si è creduto che la sua morte fosse stata causata dalla caduta di una libreria su di lui nella propria casa, fatta cadere mentre cercava di raggiungere un volume del Talmud da un alto scaffale.
Questo racconto apocrifo, che sembra essere stato fatto circolare da Delaborde, è stato effettivamente confutato da Hugh Macdonald in un articolo del Musical Times (vol. 129, 1978 - More on Alkan's Death), nel quale è riporta una lettera contemporanea di uno degli allievi di Alkan in cui viene spiegato che Alkan morì in seguito all'essere rimasto intrappolato sotto un port-parapluie (un pesante soprabito/ombrello parapioggia).
La storia della libreria potrebbe avere le sue radici in una leggenda raccontata dal rabbino Aryeh Leib ben Asher Gunzberg, conosciuto come 'Shaagat Aryeh', rabbino di Metz, città d'origine della famiglia di Alkan.
È sepolto a Parigi nel Cimitero di Montmartre.
Circola anche un mito su un presunto necrologio di Alkan, addotto come fatto nella biografia del compositore di Ronald Smith e per questo largamente citato, accreditato al giornale 'Le Ménéstrel', che comincia con le seguenti parole: "Alkan è morto.
Ha dovuto morire per provare la sua esistenza".
Nessun necrologio del genere è mai apparso su 'Le Ménéstrel' e nessun altro è stato individuato, fino ad oggi, in alcun altro giornale dell'epoca.
Musica.
Come Chopin, Alkan scrisse quasi solamete per tastiera, benché nel suo caso ciò includa anche l'organo e il pédalier (un pianoforte con pedaliera), di cui fu un celebre esponente.
Alcune sue musiche richiedono un'abbagliante virtuosismo, grandi velocità di esecuzione, enormi balzi in rapidità, lunghi sforzi per le note veloci ribattute e il mantenimento di linee di contrappunto largamente spaziate.
Tra le composizioni degne di nota vi sono i Preludi (opus 31), la Grande Sonata Les Quatre Ages (opus 33), che descrive le quattro età dell'uomo, e i due libri di Studi in tutte le tonalità maggiori e minori (opus 35 maggiori e opus 39 minori).
Questi sono ritenuti da alcuni sorpassare anche gli Studi trascendentali di Liszt in scala e difficoltà.
La raccolta dell'opera 39 contiene la Sinfonia per Piano Solo (numeri quattro, cinque, sei e sette), e il Concerto per Piano Solo (numeri otto, nove e dieci).
Solo il concerto richiede quasi un'ora nel suonarlo, e presenta una grande sfida per l'interprete.
Marc-André Hamelin disse della musica di Alkan: "L'aspetto di Alkan che è maggiormente evidente quando le persone che non lo conoscono lo ascoltano per la prima volta è che la sua musica è difficile da suonare...
Ma in un certo senso, vorrei che non necessitasse di una tecnica formidabile per suonarlo...
Ma il grande valore della musica di Alkan vale lo sforzo di padroneggiare quelle difficoltà, anche se ciò richiede molto tempo.
"</blockquote> Il numero dodici dell'opera 39 è un set di variazioni Le festin d'Esope (La festa di Esopo).
Compose inoltre altri pezzi a programma come Le chemin de fer (1844) che può essere considerato come il primo esempio di ritratto musicale sulla ferrovia.
Le sue composizioni cameristiche comprendono una sonata per violino, una sonata per violoncello ed un trio per pianoforte.
Uno dei suoi pezzi più bizzarri è la Marcia funebre sulla morte d'un pappagallo, per tre oboi, fagotto e voci.
Musicalmente, molte delle sue idee sono non convenzionali, ancora innovative.
Alcune delle sue composizioni in più movimenti mostrano una "tonalità progressiva" che sarebbe divenuta familiare al più tardo compositore danese Carl Nielsen (ad esempio, il primo concerto da camera di Alkan inizia in la minore e termina in Mi maggiore).
È rigoroso nell'evitare modulazioni enarmoniche, modulando in qualche caso verso tonalità contenenti doppi diesis o doppi bemolli, così che ai pianisti è a volte richiesto di venire a capo di tonalità distanti come Mi diesis maggiore e dell'occasionale triplo diesis.
Alkan sembra avere avuto pochi seguaci, benché tra i suoi ammiratori vi furono Ferruccio Busoni e Anton Rubinstein.
Il secondo gli dedicò un concerto.
Sia Debussy che Ravel studiarono la sua musica con maestri che lo conoscevano personalmente e notarono il loro debito nei suoi confronti.
Il compositore Kaikhosru Shapurji Sorabji promosse la musica di Alkan nei suoi saggi e critiche; compose inoltre un lavoro con un movimento intitolato Quasi Alkan.
Le composizioni organistiche di Alkan erano note a César Franck, Camille Saint-Saëns e altri e la loro influenza può essere rintracciata nella storia dell'organo francese fino ai giorni nostri.
Per molti anni dopo la sua morte, il lavoro di Alkan fu quasi totalmente dimenticato.
Tuttavia vi è stata una costante rinascita di interesse nei confronti delle sue composizioni durante tutto il corso del ventesimo secolo.
Lavori di Alkan sono stati incisi tra gli altri da Egon Petri, John Ogdon, Raymond Lewenthal, Ronald Smith, Jack Gibbons, Mark Latimer, Stephanie McCallum, Marc-André Hamelin, Trevor Parks e Dmitry Feofanov.
</doc> 
<doc id="1258" url="http://it.wikipedia.org/wiki/Calusco_d%27Adda">
Calusco d'Adda.
Calusco d'Adda è un comune di 8.125 abitanti della provincia di Bergamo, da cui dista 16 km (45 da Milano).
Situato ai margini occidentali della provincia bergamasca, sulle rive del fiume Adda e compreso nella zona chiamata isola bergamasca, dista circa 16 chilometri dal capoluogo orobico.
Cenni storici.
I primi insediamenti risalgono all’epoca romana, come testimoniato da recenti studi e ritrovamenti, vista la vicinanza ad un’importante strada di collegamento tra le città di Bergamo e Milano.
A tal riguardo anche la tradizione tramanda la storia di Fedele, militare romano in fuga a causa della propria conversione al cristianesimo, che passò in questa zona nel III secolo evangelizzando la popolazione.
Si narra che mise una croce al posto di una divinità pagana, nel luogo in cui poi sorse una chiesa che venne a lui intitolata dopo la sua santificazione.
I secoli successivi videro alternarsi la dominazione longobarda a quella dei Franchi, che istituirono il Sacro Romano Impero.
Ed è a questo periodo che risale il primo documento in cui si attesta l’esistenza del nome del paese, precisamente in un atto redatto nel 871.
In quegli anni il borgo si trovò al centro delle dispute tra le opposte fazioni dei guelfi e ghibellini, che qui raggiunsero un livello di recrudescenza tale da rendere obbligatoria la costruzione di numerose fortificazioni a scopo difensivo.
In tal senso i documenti dell’epoca citano già nell’XI secolo un castello sito in località Baccanello, uno a Monte Giglio (demolito nella seconda metà del XX secolo) ed un altro sito a Vanzone (detto il Castellazzo).
Erano presenti anche alcune torri, tra le quali una sita nella Ca' dè Anzù ed un’altra attigua alla villa Colleoni.
Erano tempi in cui il dominio sul paese era esercitato dalla diocesi di Milano che, ricevuto l’incarico dall’imperatore, lo aveva poi girato al monastero milanese di Sant’Ambrogio.
Successivamente il paese passò alla famiglia dei Da Carvico-Calusco che entrò in possesso dei territori di Calusco superiore (l’attuale capoluogo), di Calusco inferiore (la frazione Baccanello) e del vicino Carvico.
Un ulteriore cessione sancì il passaggio dei territori alla diocesi di Bergamo.
La situazione parve stabilizzarsi ed acquietarsi con l’arrivo della Repubblica di Venezia che, a partire dal 1428, pose termine alle dispute tra guelfi e ghibellini.
Tuttavia, essendo posto sul confine con il vicino Ducato di Milano, il paese di Calusco fu soggetto alle scorribande degli eserciti milanesi, che saccheggiarono il paese a più riprese.
Nel 1797 si verificò la fine della dominazione veneta e l’arrivo della Repubblica Cisalpina che tuttavia non durò molto, dato che nel 1815 subentrarono gli austriaci che instaurarono il Regno Lombardo-Veneto.
Dopo la successiva unità d’Italia, Calusco visse un’intensa fase d’industrializzazione, culminata con la costruzione di due centrali idroelettriche sull’Adda (la centrale Bertini e la centrale Semenza e di grosse industrie, il tutto favorito dalla presenza della ferrovia che favoriva gli scambi.
Questa comunicava con il vicino comune di Paderno tramite un imponente ponte sul fiume Adda, tanto importante da essere considerato bersaglio di primo piano durante la seconda guerra mondiale.
Luoghi d’interesse.
Uno dei luoghi più importanti è la vecchia chiesa parrocchiale di San Fedele.
Di antichissima origine ed ampliata molte volte tra l’ XI ed il XVII secolo, è ora sconsacrata ed utilizzata come edificio civile, ma conserva ancora numerosi affreschi, tra i quali spiccano quelli eseguiti da Antonio Cifrondi.
La nuova parrocchiale è stata costruita nel XIX secolo e annovera opere precedentemente custodite nella vecchia parrocchiale come le sculture di Antonio Maria Pirovano, ma anche affreschi di Luigi Galizzi ed un organo di Adeodato Bossi del 1885, sull'ordine di 16 piedi e con due tastiere.
Di aspetto imponente, ha una struttura a croce greca sormontata da una grande cupola.
E’ presente anche la chiesa di Santa Maria Bambina in località Vanzone, risalente al XIII secolo.
Al proprio interno si possono ammirare opere pittoriche di buon pregio, tra cui spiccanno quelle di Gaetano Peverada.
Degna di nota è anche la chiesa di Santa Maria Assunta, in località Baccanello.
Costruita nel XVI secolo, è stata sede di un convento di frati ed è ornata da numerose opere, tra cui spiccano i dipinti di Francesco Zucchi.
Conserva anche un antico organo Bossi del 1780.
Numerosi sono infine i resti della vita medievale: tra tutti spicca una torre sita alla Ca' dè Anzù, un’altra che faceva parte di un vecchio castello e quella inserita nella Villa Colleoni, edificio che conserva statue e numerosi dipinti di pregevole fattura, tra cui gli affreschi di Carlo Innocenzo Carloni di Scaria.
Da vedere il ponte ferroviario utilizzato anche per la viabilità ordinaria) a campata d'arco di San Michele, tutto in ferro, ad un'altezza di 88 metri.
sul livello delle acque del fiume Adda.
Famose infine sono tutte le centrali idroelettriche lungo il corso del fiume e tutto il sistema delle chiuse progettate da Leonardo da Vinci.
Per cercare di salvaguardare il territorio il comune di Calusco, che si divide in varie contrade (Centro, Vanzone, Capora, Montello, Torre, Baccanello e Luprita), è stato inserito nel Parco Adda Nord.
</doc> 
<doc id="1260" url="http://it.wikipedia.org/wiki/Aeroporto_di_Catania-Fontanarossa">
Aeroporto di Catania-Fontanarossa.
L'Aeroporto Internazionale di Catania-Fontanarossa, si è confermato nel 2006 il quinto aeroporto d'Italia - per traffico passeggeri - ed il primo del Meridione.
Il 5 maggio 2007, alla presenza del Ministro dei Trasporti Alessandro Bianchi, è stata inaugurata la nuova aerostazione intitolata a Vincenzo Bellini, nella quale si potrà accogliere, con elevati standard di qualità di servizio, il crescente incremento del traffico aereo che le previsioni prospettano per lo scalo etneo.
Il vecchio terminale "Filippo Eredia" è rimasto in funzione fino alla sera del 7 maggio 2007, in concomitanza con l'apertura al pubblico del nuovo terminal (all'alba dell'8 maggio 2007).
Informazioni generali.
È il principale aeroporto della Sicilia ed uno dei maggiori fra quelli italiani.
Il traffico è in continua espansione, con numerosi voli di linea e charter favoriti dalla posizione geografica, dalle condizioni climatiche e dai collegamenti stradali e marittimi.
L'aeroporto sopporta un notevolissimo traffico nazionale ma anche diversi collegamenti di medio-lungo raggio con importanti mete europee e, ultimamente, anche extraeuropee (come Capo Verde e Dubai).
L'aerostazione è, inoltre, base logistica della compagnia aerea catanese Wind Jet, tra le altre.
Vista l'inadeguatezza del precedente impianto, progettato negli anni '70 per accogliere un traffico massimo di un milione di passeggeri annui, negli scorsi anni è stata realizzata a fianco una nuova e più grande aerostazione.
È stata, inoltre, ampliata l'area di sosta per i velivoli e realizzata una nuova via di rullaggio che collega il piazzale di sosta aeromobili con la testata pista 08.
La consegna dei lavori del nuovo impianto e delle opere connesse è avvenuta il 21 dicembre 2006, con quasi due anni di ritardo rispetto a quanto inizialmente previsto (inverno 2005) ed è stato aperto al pubblico l' 8 maggio 2007.
La SAC, la società di gestione dell'aeroporto di Catania, intende dare seguito allo sviluppo dello scalo attraverso diversi nuovi interventi articolati in più fasi temporali, per un investimento complessivo di 650 milioni di euro in quaranta anni (corrispondenti alla durata della concessione).
Il piano di sviluppo 2007-2013, in particolare, prevede una nuova via di rullaggio (già appaltata), la ristrutturazione del vecchio terminal o la costruzione di un nuovo modulo che lo sostituisca, la realizzazione di un grande parcheggio multipiano, la realizzazione di una seconda pista (parallela a quella attuale) di 2692 metri con la previsione di estenderla a 3244 metri a seguito dell'interramento della strada ferrata.
Tuttavia, il presidente della Provincia di Catania, Raffaele Lombardo, il 22 ottobre 2007 - in visita all'aeroporto di Comiso - ha dichiarato: "L'aeroporto di Catania non può più crescere.
Sono stati spesi più di 100 milioni di euro per la nuova aerostazione, ma la pista non può essere allungata, perché limitata da una parte dal mare, dall'altra da un complesso sistema di ferrovie e strade che sarebbe difficilissimo e costosissimo eliminare.
Può crescere l'aeroporto di Comiso, dove dovrà essere indirizzato parte del traffico che Catania non potrà ospitare; la pista di Comiso - ha detto - può essere allargata ed allungata e può ospitare i nuovi aerei anche di grosse dimensioni".
Altri operatori basati sullo scalo.
In prossimità dell'aeroporto si trova la base elicotteri della marina di Catania-Fontanarossa Mario Calderara.
Storia.
L'aerostazione civile venne ufficialmente inaugurata nel maggio 1924 e dedicata all'illustre meteorologo Filippo Eredia.
Il 5 maggio 1947 atterrò il volo inaugurale delle Linee Aeree Italiane Internazionali (che poi diverrà Alitalia) proveniente da Torino (aeroporto di Collegno).
Alle fine degli anni '40 il governo stanziò diversi fondi per la costruzione di un'aerostazione più grande, che venne quindi realizzata ed inaugurata dal ministro Mario Scelba nel 1950.
Tuttavia il traffico passeggeri stentò fino a tutti gli anni cinquanta.
Negli anni sessanta si ebbe un notevole incremento dei viaggiatori, che già nel 1966 superarono quota 260.000.
Purtroppo l'impianto si presentava nuovamente inadeguato e la pista troppo corta per aerei sempre più grandi e veloci.
Negli anni settanta, con un traffico passeggeri in continuo aumento (500.000 in media) si progettò una nuova aerostazione unitamente alla torre di controllo, scalo merci, caserma dei vigili del fuoco e un allungamento della pista.
L'impianto, inaugurato il 5 agosto 1981 per una capacità di 800.000 passeggeri annui, risultò ben presto inadeguato ai nuovi sorprendenti tassi di crescita del traffico passeggeri ed aeromobili.
All'inizio del XXI secolo, quindi, si dedicò tutta la vecchia struttura alle sole partenze realizzando, contestualmente, un piccolo terminal arrivi a fianco.
Successivamente si è provveduto alla realizzazione di un nuovo terminal di 44.460 mq.
(di cui oltre 20.000 a disposizione del pubblico), articolato su due livelli (arrivi e partenze), dotato di sei pontili d'imbarco (loading bridges), venti gate d'imbarco ed una torre alta circa 30 metri (destinata ad accogliere uffici ed un ristorante panoramico).
Tale struttura può assorbire un traffico annuo di circa 6.500.000 passeggeri.
Importanti opere sono state realizzate sullair-side.
La nuova via di rullaggio per la testata pista 08 (in uso dal 2006) ha elevato la capacità oraria a 16 movimenti.
Nel Gennaio 2007 sono stati aggiudicati i lavori per la realizzazione di una nuova via di rullaggio (che collegherà il piazzale di sosta aeromobili alla testata della pista 26) e di una bretella che consentirà agli aeromobili in atterraggio di liberare rapidamente la pista 08 elevandone la capacità oraria a 23 movimenti.
È stato anche realizzato un primo ampliamento del piazzale di sosta, portato a 172.500 mq.
, con una capacità di 26 aeromobili in configurazione standard.
Il 26 aprile 2007, l'ENAV ha chiuso la gara a procedura ristretta relativa all'installazione di un sentiero di avvicinamento luminoso CAT I per la pista 08 e di uno semplificato per la 26.
I progetti.
La nuova aerostazione fa parte di un progetto di costruzione più ampio che si completerà (da previsione) nel 2012 con l'assetto definitivo di 3 terminal, la costruzione di una seconda pista in luogo dell'unica attualmente utilizzata, il collegamento con la metropolitana e con le Ferrovie dello Stato e la riqualificazione di tutto il territorio circostante attraverso la costruzione di parcheggi multipiano e nuove aree commerciali.
La capacità annuale di traffico passeggeri sarà quindi ulteriormente incrementata e supererà i 20'000'000 di passeggeri annuali.
Sono in corso da alcuni anni degli studi di fattibilità per realizzare un nuovo aeroporto intercontinentale nella Piana di Catania a qualche decina di chilometri ad ovest dello scalo di Fontanarossa, nell'area corrispondente di massima alla vecchia sede dell'aeroporto militare di Gerbini utilizzato nel corso della seconda guerra mondiale e poi del tutto abbandonato.
Tale progetto parte dalla considerazione che non è possibile estendere più oltre la superficie occupata dallo scalo di Fontanarossa stretta com'è tra il mare, la città, la Zona industriale di Catania e gli impianti ferroviari della Stazione di Catania Bicocca.
Da qualche parte è stata anche avanzata la proposta, per ora del tutto teorica, di collocare il nuovo scalo nell'attuale base NATO di Sigonella, qualora venisse smilitarizzata.
Altri aeroporti siciliani.
Dal 2004 sono iniziati i lavori di riconversione della ex-aerostazione militare di Comiso (in provincia di Ragusa) in civile la cui pre-attivazione è avvenuta nel corso del 2007.
Nel piano dei trasporti aerei in Sicilia, in un prossimo futuro, il progetto è quello di costituire due poli: quello occidentale costituito dall'Aeroporto Falcone-Borsellino (Palermo) e Birgi (Aeroporto di Trapani), e quello orientale formato da Catania Fontanarossa e Comiso.
</doc> 
<doc id="1262" url="http://it.wikipedia.org/wiki/Cycadophytina">
Cycadophytina.
Cycadophytina è una sottodivisione delle gimnosperme con foglie pennate.
La sottodivisione Cycadophytina è composta da due classi:
</doc> 
<doc id="1263" url="http://it.wikipedia.org/wiki/Crittografia_simmetrica">
Crittografia simmetrica.
Con crittografia simmetrica si intende una tecnica di cifratura.
Uno schema di crittografia simmetrica è caratterizzato dalla proprietà che, data la chiave di cifratura "e", sia facilmente calcolabile la chiave di decifratura "d".
Un caso particolare, che è quello quasi sempre utilizzato nella pratica, è l'utilizzo della stessa chiave sia per l'operazione di cifratura che quella di decifratura.
La forza della crittografia simmetrica è dunque riposta nella segretezza dell'unica chiave utilizzata dai due interlocutori che la usano, oltre che nella grandezza dello spazio delle chiavi, nella scelta di una buona chiave e nella resistenza dell'algoritmo agli attacchi di crittanalisi.
Generalmente gli algoritmi di crittografia simmetrica sono molto più veloci di quelli a Chiave pubblica (o crittografia asimmetrica), per questo vengono usati in tutte le operazioni di cifratura che richiedono performance.
Oltretutto i cifrari a crittografia simmetrica permettono l'uso di chiavi lunghe N bit quanto il messaggio, ottenendo uno spazio delle chiavi di dimensioni 2 alla N: ad esempio nella codifica XOR (algoritmicamente semplicissima) è possibile scegliere una chiave lunga quanto il messaggio da cifrare, rendendo il messaggio cifrato assolutamente sicuro !
Alcuni esempi di cifratura simmetrica sono dati dal cifrario di Cesare, il cifrario di Vigénère e l'algoritmo DES e il nuovo standard AES.
In pratica, la crittografia simmetrica è più semplice, veloce e sicura di quella asimmetrica, ma necessita che prima venga condivisa una chiave.
Quindi normalente si usa la crittografia asimmetrica per scambiarsi una chiave, con cui procedere ad una comunicazione a crittografia simmetrica.
</doc> 
<doc id="1268" url="http://it.wikipedia.org/wiki/Combustione">
Combustione.
La combustione è una reazione chimica che comporta l'ossidazione di un combustibile da parte di un comburente - l'ossigeno, in genere quello presente nell'aria - con sviluppo di calore e radiazioni elettromagnetiche, tra cui e spesso anche la luce.
Perché avvenga la combustione sono necessari tre elementi: il combustibile, il comburente e l'innesco.
(Combustibile e comburente devono essere in proporzioni adeguate).
Tali tre elementi costituiscono il cosiddetto triangolo del fuoco.
In termini più rigorosi la combustione è una ossidoriduzione esotermica in quanto un composto si ossida mentre un altro si riduce (nel caso degli idrocarburi, il carbonio si ossida, l'ossigeno si riduce) con rilascio di energia e formazione di nuovi composti, principalmente anidride carbonica ed acqua.
Nel caso sottoriportato della combustione del metano, lo stato di ossidazione del carbonio passa da -4 a +4, mentre per l'ossigeno la variazione è da 0 (ossigeno molecolare) a -2 (nell'acqua).
L'innesco è l'energia di attivazione necessaria alle molecole di reagenti per iniziare la reazione e deve essere fornita dall'esterno.
In seguito l'energia rilasciata dalla reazione stessa ne rende possibile l'autosostentamento senza apporti energetici esterni.
I prodotti della combustione dipendono dalla natura del combustibile e dalle condizioni di reazione.
Ad esempio, nella combustione del carbone (esente da impurezze e quindi contenente solo carbonio) si produce esclusivamente anidride carbonica se vi è ossigeno in eccesso, in questo caso si parla di combustione completa.
In difetto di ossigeno è invece favorita la produzione di monossido di carbonio accompagnata da fumi, nerofumo, in caso di forte carenza di ossigeno.
L'azoto è un inerte, e pertanto non reagisce con nessun elemento o sostanza durante la combustione.
Tuttavia, sotto determinate condizioni (alte temperature, grande eccesso d'aria, presenza di azoto nel combustibile), può reagire e creare gli NOx.
Alcune reazioni di ossidazione dell'azoto sono le seguenti: Anche il tipo di radiazione emessa dipende fortemente dalle specie chimiche in gioco nelle reazioni e in particolare dagli intermedi presenti nella fiamma in stati eccitati.
Ad esempio, la combustione dell'idrogeno, che produce acqua, presenta una fievole luce azzurrina a causa delle transizioni dell'idrogeno monoatomico, mentre la combustione di composti che contengono importanti quantità di carbonio comporta una fiamma spesso di colorazione giallo-arancio per via della specie C2.
Le reazioni di combustione hanno una dinamica molecolare estremamente complessa, ma in genere si può dire che si tratta di reazioni radicaliche a catena.
Per estensione ci si può riferire a reazioni di combustione anche quando l'ossidante non è l'ossigeno, per esempio si può dire che l'idrogeno brucia in presenza di cloro.
O addirittura si parla di combustione anche quando non sono in gioco reazioni chimiche ma reazioni nucleari, vedi combustibile nucleare.
Combustione del metano.
La combustione completa del metano, CH4, produce anidride carbonica e acqua, mentre in difetto di ossigeno possono avvenire numerose reazioni conducendo a diversi prodotti, tra i quali, oltre al monossido di carbonio, anche metanolo.
Volendo analizzare nel particolare la combustione del metano si ha che la reazione stechiometrica di combustione è: ciò vuol dire che per bruciare 1 mole (o, in modo equivalente, 1 Nm3) di metano ne servono 2 di ossigeno.
In uscita si avranno 1 mole di anidride carbonica e 2 di acqua allo stato di vapore o, in alcuni casi, liquido (quest'ultimo caso si ha se si utilizza il calore latente di vaporizzazione che condensa l'acqua, come avviene nelle caldaie a condensazione) Dato che spesso si utilizza l'aria anziché l'ossigeno puro, bisogna tenere conto anche della presenza dell'azoto.
L'aria è teoricamente formata (in volume) da 21% di ossigeno e da 79% da azoto; ciò vuol dire che il rapporto ossigeno/azoto è di 1:3,76.
Pertanto la reazione di combustione diventa: Nella pratica non si brucia mai secondo la reazione stechiometrica.
Questo perché rispettando le giuste quantità si rischia di avere incombusti; ecco perché generalmente si cerca sempre di bruciare in eccesso d'aria (o di ossigeno).
Dato che stechiometricamente servono 9,52 moli di aria per 1 di metano, nella realtà si ha che il rapporto metano/aria è di circa 1:10.
</doc> 
<doc id="1270" url="http://it.wikipedia.org/wiki/Campogalliano">
Campogalliano.
Campogalliano (Campgajân in modenese) è un comune di 8.157 abitanti della provincia di Modena.
Campogalliano fa parte dei quattro comuni dell'Unione Terre d'Argine.
</doc> 
<doc id="1271" url="http://it.wikipedia.org/wiki/Carpi">
Carpi.
Carpi (Chèrp in dialetto modenese) è un comune di 88.700 abitanti in provincia di Modena, situato a 20 chilometri a nord del capoluogo lungo la strada statale 413 in direzione di Mantova.
Carpi, insieme ai Comuni di Campogalliano, Novi di Modena e Soliera, fa parte dell'Unione Terre d'Argine.
La cittadina, adagiata nel cuore della pianura padana, propone un originale insieme di storia, arte ed intraprendenza economica.
Onorificenze.
Il Comune è stato insignito della Medaglia d’oro al merito civile.
Storia e Arte.
Un pregevole centro storico, imponente e ben disegnato, accoglie il visitatore che arriva a Carpi.
Secondo centro per grandezza e importanza della provincia di Modena, era un borgo medievale di origine preistorica (civiltà villanoviana) rifondato, probabilmente come roccaforte (castrum Carpi), nell'Alto Medioevo.
A partire dal XIV secolo fu sede della signoria dei Pio, per passare poi a far parte dei domini estensi nel Cinquecento.
Nel 1779 è stata eretta a sede diocesana.
Nel secondo dopoguerra Carpi si è profondamente trasformata, grazie allo sviluppo dell'industria della lana.
La civiltà rinascimentale ha lasciato a Carpi una delle più belle piazze d'Italia, Piazza dei Martiri, chiusa sul lato occidentale da un unico lungo portico di 52 colonne e dal lato settentrionale dalla cattedrale manierista di Santa Maria Assunta, iniziata nel Cinquecento e terminata tre secoli più tardi.
Il Castello, o Palazzo dei Pio, si affaccia invece sul lato orientale della piazza; è un insieme di edifici di stile medievale (la torre merlata di Passerino Bonaccolsi), rinascimentale (la cilindrica Uccelliera, la lunga facciata, il torrione di Galasso Pio all'estremità sinistra) e seicentesca (di quest'epoca è la pur sobria Torre dell'orologio).
All'interno è notevole la Cappella, con affreschi di Bernardino Loschi e Vincenzo Catena.
Durante la seconda guerra mondiale, la frazione di Fossoli fu il sito di un campo di transito, dal quale numerosi detenuti furono deportati verso i campi di sterminio e che ora è utilizzato come memoriale e come museo della 2° guerra mondiale.
Il Comune di Carpi ha allestito il Museo del Deportato come memoriale della deportazione ed organizza regolarmente numerose manifestazioni in memoria dell'olocausto.
Carpi è tra le Città decorate al Valor Militare per la Guerra di Liberazione perché è stato insignito della Medaglia d'Argento al Valor Militare per i sacrifici delle sue popolazioni e per la sua attività nella lotta partigiana durante la seconda guerra mondiale e della Medaglia d'oro al Valor Civile per il sostegno dato dai cittadini alle persone internate al campo di Fossoli per alleviare le pene e consentirne la fuga.
Nell'opera di soccorso ai perseguitati e agli ebrei si distinse in particolare Odoardo Focherini, il quale paghera' il suo impegno con la deportazione e la morte nel campo di concentramento di Hersburg.
Medaglia d'oro dell'Unione delle Comunita' Israelitiche Italiane nel 1955, Giusto tra le nazioni a Yad Vashem nel 1969, Focherini è stato ricordato nel 2006, nel centenario della sua nascita, con importanti manifestazioni con ospiti internazionali.
Il campo di Fossoli fu la prima sede dell'iniziativa di don Zeno Saltini a favore degli orfani di guerra e di dei diseredati che poi portarono alla comunità di Nomadelfia Dopo i lavori iniziati nel 2005,il centro storico di Carpi è stato ristrutturato: la maggior parte delle colonne sono state ristuccate mentre il viale che divide le due piazze e la piazza secondaria stessa,sono stati completamente rinnovati con un nuovo pavimento di pietra bianca,piante e panchine oltre a spettacolari lampioni in stile moderno.
Dal mese di Novembre si è inaugurata la nuova biblioteca multimediale nella sede della ex manifattura "Loria", edificio storico completamente ristrutturato e restituito alla città nel bellissimo splendore di Piazzale Re Astolfo in pieno centro storico.
Leggende cittadine.
LA DAMA BIANCA: il fantasma del castello di Carpi Un'antica leggenda racconta che la torre medievale detta del Passerino nel castello di Carpi sia stata abitata nei secoli passati da una bellissima dama, moglie di uno dei signori Pio che governava la città.
Un giorno il marito, accecato dalla rabbia e dalla gelosia, in uno scatto d'ira, uccise la giovane donna trascinandola per i capelli e spingendola giù dalla finestra più alta della torre.
Dicono che il fantasma della Dama Bianca, in cerca di vendetta, si aggiri ancora oggi, dopo tanti secoli, nei luoghi della sua esistenza terrena, mostrandosi di tanto in tanto di notte ai discendenti della famiglia Pio per presagire disgrazie e sventure.
RE ASTOLFO: un'antica città con un nobile fondatore La leggenda narra che Astolfo, re dei Longobardi, fosse solito andare a caccia con il suo fedele falcone tra foreste intricate e umide paludi.
Un giorno lanciò il suo falco all'inseguimento di una preda, ma dopo poco l'animale scomparve nel fitto bosco.
Lo cercò disperatamente in ogni luogo, ma senza successo.
Decise, allora, di fare un voto: se lo avesse ritrovato avrebbe fondato una città e una chiesa dedicata alla Madonna.
Finalmente dopo numerose ricerche lo vide appollaiato sul ramo di un enorme albero di carpine.
Fu allora che il re decise che avrebbe chiamato la città Carpi, dal nome dell'albero e lì avrebbe costruito la pieve di Santa Maria in Arce, conosciuta come La Sagra.
Economia.
Il comune ha un'importanza economica per la provincia modenese, infatti a Carpi sono presenti molte industrie tessili e il comune è famoso per essere assieme a Biella, Treviso e Prato il motore dell'industria del "made in Italy" per quanto riguarda l'abbigliamento.
Negli ultimi anni il settore tessile ha sentito la crisi delle merci importate dei paesi dell'est europeo e dall'Asia.
Per fronteggiare queste le industrie si stanno specializzando in prodotti di alta qualità e dal design unico andando a coprire così un mercato per pochi.
A Carpi hanno sede marchi come Blumarine, Champion, Cosabella, Deltanove, Denny Rose, Fujiko, Gaudì, Liu-Jo e Via delle Perle.
Evoluzione demografica.
Carpi é un comune di circa 88.700 abitanti.
Dalla metà degli anni novanta sino ad oggi un consistente flusso di immigrati provenienti dall'Asia centro-meridionale ha favorito a diventare il secondo gruppo etnico nel comune.
Al 31 dicembre 2006 vi erano 1967 cittadini dell'Asia centro-meridionale, suddivisi in: Altre importanti comunità sono i Cinesi: 406, i Tunisini: 794, i marocchini: 674, i Turchi:206, i Romeni: 205 e gli Albanesi: 204.
L'evoluzione demografica ha comportato una intensa edilizia,che ha da poco portato i confini abitati di Carpi(escluse le frazioni) oltre la tangenziale Bruno Losi.
Sport.
Il Giro d'Italia ha fatto tappa a Carpi due volte.
Ogni anno, la terza domenica di ottobre, a Carpi è allestito il traguardo della Maratona d'Italia - Memorial Enzo Ferrari.
A Carpi è domiciliato Andrea Notari - Giornalista fondatore e direttore del - GIORNALE DI CARPI - oltre ad essere conosciuto per avere diretto numerose emittenti e net work radiofonici e condotto programmi.Andrea Notari ha anche scritto e realizzato molti servizi per la carta stampata locale e nazionale.
Eventi culturali.
Ogni anno si tiene a Carpi il Festival filosofia, uno dei più importanti convegni a livello internazionale su vari temi filosfici.
Festa del racconto e premio letterario Arturo Loria alla sua XI edizione nel 2007, ogni anno nel mese di ottobre.
</doc> 
<doc id="1272" url="http://it.wikipedia.org/wiki/Costantinopoli">
Costantinopoli.
Costantinopoli (latino: Constantinopolis; greco: Κωνσταντινούπολις, -η) è il nome della città capitale dell'Impero Romano tra il 330 e il 395, capitale dell'Impero bizantino tra il 395 e il 1453 e capitale dell'Impero Ottomano tra il 1453 e il 1923.
È spesso indicata anche come Bisanzio, dal nome greco della città precedente al 330.
Nel 1930 il nome greco-latino fu abolito ufficialmente da Atatürk in favore di quello turco di Istanbul che gli occidentali - nella forma di Stamboul - attribuivano invece alla sola parte sita sulla riva destra del Corno d'Oro.
Oggi la città costituisce il maggior centro urbano della Turchia.
Costantino.
Costantinopoli è il nome italiano di Constantinopolis, che in greco significa "Città di Costantino".
Il nome le fu dato in onore dell'imperatore romano Costantino I che edificò questa città come la sede del potere imperiale e la chiamò Nova Roma, anche se questo nome non entrò mai nell'uso comune.
Da qui in poi gli abitanti di Costantinopoli e dell'Impero si chiamarono Romani, in greco Romaioi (greco: Ρωμαίοι), mentre i territori presero il nome di Romània.
Anche i musulmani li chiamavano Romani, e quando conquistarono parte dell'Impero istituirono il califfato di Rum.
Per distinguersi dai romani d'occidente, questi ultimi venivano chiamati latini.
La scelta della nuova capitale venne individuata nel luogo della città di Bisanzio, piccola e antica, ampliata da Settimio Severo nel 196, che si trovava al centro di eccellenti vie di comunicazione sia terrestri che marine verso i principali centri dell'Impero, che dominava gli stretti strategici del Bosforo e del Dardanelli e che, per la sua dislocazione al culmine di una sorta di penisola, era facilmente difendibile.
Secondo le antiche fonti fu l'imperatore stesso, riprendendo un'antica usanza, a tracciare il perimetro delle mura con la sua lancia.
La nuova città quadruplicava in estensione le misure della vecchia Bisanzio, con circa due chilometri e mezzo di mura (terminate nel 328 e sostituite ottant'anni dopo dalla cerchia ancora più grande di Teodosio) dal Mar di Marmara all'insenatura del Corno d'Oro.
Le mura della seconda cerchia di Costantinopoli si dimostrarono imprendibili fino all'arrivo della nuova tecnologia caratterizzata dalle armi da fuoco.
Resistettero validamente anche nell'ultimo assedio che decretò la fine dell'Impero Romano d'Oriente nel 1453, che pure fu condotto con le migliori artiglierie dell'epoca; persero perciò la loro funzione militare solo con lo sviluppo dell'assedio scientifico.
Venne creato un nuovo porto, con imponenti magazzini e infrastrutture; fu costruito un grandioso Palazzo imperiale, un grande circo o Ippodromo, che aveva una capienza di cinquantamila spettatori seduti, dell'acquedotto, delle sedi per gli uffici amministrativi, della nuova rete stradale.
Per popolare la città facilitò l'insediamento di famiglie importanti e concesse alcuni privilegi ai cittadini.
Alla morte dell'Imperatore (337) molto era ancora in costruzione, ma già da tre anni le strutture principali erano in funzione e si contavano novantamila abitanti.
Per propiziare la nascita della Nuova Roma, essa ricevette lo stesso nome segreto di Roma e vi venne seppellito il Palladio dell'antica capitale sotto la colonna di porfido del Foro, vennero individuate sette alture a ricalcare i sette colli dell'antica capitale, vi vennero traslati la colonna serpentiforme di Delfi, posta nella "spina" dell'Ippodromo, il tripode della battaglia di Platea, anch'esso asportato da Delfi dove si trovava dal 479 a.C., e l'Ercole di Lisippo, distrutto dai Crociati nel 1204.
Architetture.
Il palazzo imperiale venne edificato nella parte antica della città, protesa verso il mare, nel sito oggi occupato, tra l'altro, dalla Moschea Blu.
Del palazzo restano poche vestigia in uno stato di conservazione precario, che risalgono a periodi successivi all'epoca di Costantino.
Dell'epoca del primo imperatore resta solo l'Ippodromo, costruito con priorità assoluta assieme alle mura.
Ispirato al Circo Massimo di Roma, era straordinariamente monumentale e capiente, con una lunghezza di circa 450 metri per 120 di larghezza.
La sua necessita era dovuta soprattutto quale luogo deputato all'"epifania" imperiale, cioè all'apparizione del sovrano nella sua tribuna, dalla quale si mostrava al popolo per presenziare ai giochi, circondato da quei segni di regalità e potere che dovevano apparire quasi ultraterreni, nell'accoglienza con l'acclamazione rituale della folla.
L'Ippodromo era anche il fulcro di collegamento tra la zona imperiale, a sud, ed i nuovi quartieri residenziali, a nord.
Il foro si trovava ad occidente, su un'altura.
era a pianta circolare e circondato da colonne a doppio ordine.
Al centro del foro si trovava un altro monumento simbolo del potere imperiale, la colonna-santuario.
Si trattava di una grande colonna sormontata da una statua bronzea dell'Imperatore rappresentato come Hèlios; la colonna si ergeva su uno zoccolo alto circa cinque metri, che racchiudeva un santuario dove si diceva messa, si bruciavano incensi, si accendevano lampade votive e si pregava, verso l'immagine imperiale, che scongiurasse sciagure proteggendo la città che aveva fondato.
L'identificazione con Helios risulta connessa ai teologi di corte, che suggerirono l'uso dell'antica simbologia del Sol Invictus assimilata ormai a Cristo, come "sole di giustizia e salvezza".
Tra le chiese fondate da Costantino c'erano quella dedicata alla Santa Sapienza (la Santa Sofia, prima della riedificazione al tempo di Giustiniano che ne fece un capolavoro dell'architettura di tutti i tempi), destinata a funzionare da cattedrale, e quella dei Santi Apostoli, a pianta centrale, che divenne il mausoleo imperiale.
Queste grandi opere costruite in fretta si dimostrarono a volte fragili, e non furono esenti da rovinosi crolli.
Sia la città che i palazzi videro una grande espansione, e negli anni successivi a Costantino si provvide ad elaborare ed aggiungere conventi, chiese, palazzi.
Oltre ai monumenti citati si può ricordare il milion, un arco considerato il "centro" dell'Impero, e dal quale si misuravano le distanze con le altre città, il palazzo della Magnaura (dal latino "magna aula", ovvero grande aula) salone dove venivano svolti gli atti solenni e ricevute le ambascerie più importanti, e il palazzo delle Blacherne, situato lungo le mura di terra, dove soggiornarono a lungo gli Imperatori, che per altro conservarono il palazzo in centro per le attività ufficiali, ovvero di rappresentanza e di governo.
Giustiniano.
Giustiniano fu un imperatore che promosse grandi opere ed ebbe la tenacia e la buona sorte di vedere realizzati gran parte dei suoi progetti, sia in ambito politico-militare, sia negli ambiti religioso, giuridico e architettonico.
Le grandi imprese architettoniche per lui, secondo lo storico contemporaneo Procopio di Cesarea, rivestivano la stessa importanza della riconquista della parte occidentale dell'impero, della restaurazione dell'ortodossia religiosa e della codificazione del diritto.
La sua politica universale trovò un valido strumento di propaganda nelle grandi opere che abbellirono Costantinopoli.
Oltre al capolavoro della ricostruzione della Santa Sofia, fece ricostruire la chiesa dei Santi Apostoli e edificare la chiesa di Sant'Irene e quella dei Santi Sergio e Bacco, nella quale, sebbene trasformata in moschea, restano dei pregevoli capitelli e architravi decorati con un fitto traforo a elementi vegetali (VI secolo).
Le costruzioni a pianta centrale divennero dominanti ed influenzarono l'arte bizantina nei secoli avvenire, tanto che ancora oggi una tipica chiesa ortodossa è a croce greca ("greca" appunto perché tipica dell'Impero romano d'Oriente).
Gli edifici a pianta centrale con Giustiniano per la prima volta trovano una scala monumentale con grandiose dimensioni unite allo splendore dei materiale ed alla profusione di decorazioni fastose.
Accanto a Santa Sofia è da segnalare la basilica dove veniva conservata l'immagine della Madonna chalkoprateia.
Confronto con le altre città romane.
Il nucleo della città era costituito da un grande complesso imperiale che, come si usava fin dalle età precedenti e in particolare dal periodo della tetrarchia, era costituito da diversi palazzi adibiti a abitazione, rappresentanza, sede della burocrazia.
Come è tipico anche in altre città, i palazzi davano direttamente sul circo, dove si svolgevano non solo le corse dei cavalli, ma anche le cerimonie e le manifestazioni pubbliche.
Non lontano vi era la basilica di Hagia Sophia e altre importanti chiese.
Quindi il centro delle Nuova Roma nacque sommando un elemento cristiano (la basilica) uno per le manifestazioni pubbliche civili (il circo) e l'area dedicata al potere civile (il complesso dei palazzi imperiali).
Un po' più defilato il centro tradizionale delle città romane più antiche, ovvero i fori, e invece senza alcuna preoccupazione per la caratteristica più tipica delle città e degli accampamenti romani, ovvero l'allineamento a graticola sui due assi ortogonali del cardo e del decumano.
Nonostante la magnificenza profusa da Costantino, per lungo tempo la nuova capitale non fu in grado di competere con le altre metropoli dell'Impero: Roma, Antiochia ed Alessandria, ricche di vie porticate, palazzi e ville, templi, teatri ed altri edifici pubblici e privati.
Ma la crescita di Costantinopoli fu costante, mentre il declino delle altre città fu inarrestabile: Roma venne saccheggiata nel 410 dai Goti e nel 455 dai Vandali, mentre Antiochia fu distrutta da un terremoto nel 525 e conquistata dai persiani nel 540; anche Alessandria subiva un declino, sebbene più lento.
Con gli imperatori Anastasio I e Giustino, ma soprattutto con la splendida epoca di Giustiniano, Costantinopoli divenne dunque una grande città: tanto per rendere l'idea, all'inizio del IV secolo a Roma vi erano meno di 1800 domus, a Costantinopoli all'inizio del V secolo se ne contavano 4388, ovvero più del triplo.
Tuttavia il lusso propendeva ancora verso Roma, dove vi erano 830 terme private (a Costantinopoli 153) e dove i ricchi senatori davano spettacoli molto più fastosi rispetto a quello che poteva permettersi la nuova classe dirigente di Costantinopoli.
Ma mentre Roma era in fase di spopolamento, Costantinopoli era in grande espansione: nel 413 le mura dovettero essere ampliate e la cinta muraria comprese in totale un'area quasi doppia rispetto a quella precedente.
Sia Costantino che i suoi immediati successori avevano una visione unitaria dell'Impero, ma successivamente venne diviso definitivamente in due parti, Costantinopoli divenne la capitale della parte Orientale, mentre prima Milano e poi Ravenna divennero la capitale della parte occidentale.
La città di Costantinopoli restò a lungo la più grande città del mondo mediterraneo e fu centro di irradiazione artistica di primaria importanza.
Le reliquie.
Uno degli elementi centrali di Costantinopoli era il culto delle reliquie.
In epoca più o meno tarda in questa città si concentrarono molti resti cristiani, salme di santi, ed anche oggetti che oggi ci paiono frutto di ingenuità.
La città vide grandi contrapposizioni teologiche e vide la diatriba sulle immagini sacre (iconoclastia), tuttavia il loro culto alla fine prevalse ed era tenuto in grande considerazione.
Tra le reliquie più venerate vi erano dunque varie icone ritenute magiche, tra cui l'immagine della Vergine Odigitria, che si pensava dipinta da San Luca evangelista (a cui era dedicata una basilica), la famosa Vera Croce, il Maphorion (manto della Vergine o, secondo alcuni, il velo), e poi la veste di San Giovanni Battista, i sandali di Cristo, la Corona di spine usata durante la passione di Gesù, e molte altre.
Tanto per intendere di quale considerazione godevano, il manto della Madonna veniva portato in processione lungo le mura per difendere la città dagli assalti, e perfino nei trionfi (cerimonia tipicamente romana) alcuni imperatori mettevano al posto d'onore, come protagonista del trionfo sul carro del vincitore, l'icona miracolosa della Madonna.
Una vicenda curiosa riguarda la corona di spine, che nel 1239 fu data in pegno ad un re francese (Luigi IX) in cambio di una somma che serviva per fare andare avanti la città sempre meno dotata di territorio circostante.
Alla fine questa reliquia ed altre acquistate successivamente, restò in Francia, e per loro venne costruita appositamente (la Sainte-Chapelle|Sainte Chapelle) edificio che rappresenta un gioiello del gotico.
A Costantinopoli fu portato anche il Mandylion, un telo sulla cui natura si discute: secondo alcuni era il telo usato dalla Veronica per asciugare il volto di Cristo durante la sua ascesa al Calvario (l'episodio è una delle stazioni della via Crucis) su cui sarebbe rimasto impresso il volto di Cristo, secondo altri il panno usato da Cristo per detergersi il sudore nell'orto del Getsemani, secondo altri ancora la Sindone di Torino, e infine secondo una leggenda che attraversa i millenni sarebbe un volto miracolosamente impresso da Cristo su un telo da inviare al re Abgar V di Edessa,intorno al IV secolo e che l'avrebbe guarito miracolosamente.
Al Mandylion veniva attribuito il potere (se esposto sulle mura) di difendere la città da ogni assalto.
Era inizialmente ad Edessa e trasportata poi a Costantinopoli nel 944, dove si narra del suo potere taumaturgico.
Tra le reliquie vi era anche il pozzo dove si svolse l'episodio evangelico di Cristo e della Samaritana, le reliquie di San Pietro e Paolo, il cinto di Maria, la lancia con cui venne trafitto il costato di Cristo, la pietra dove il corpo di Gesù venne preparato per la sepoltura, la spugna con cui i soldati romani diedero da bere a Cristo in croce, l'elmo di Costantino contenente un chiodo della croce, il trono di Salomone, la verga di Mosè, i resti degli "innocenti", ovvero dei bambini fatti uccidere da Erode, e innumerevoli altre.
Il medioevo.
Caduto l'Impero Romano d'Occidente, per tutto il medioevo, Costantinopoli restò capitale dell'Impero Bizantino, e la più grande e ricca città d'Europa: si pensa che nel X sec.
arrivasse a contare un milione di abitanti.
La base del diritto romano (come lo intendiamo oggi) venne gettata a Costantinopoli da Giustiniano I di Bisanzio, che tra il 528 e il 565 formò il Corpus Iuris Civilis.
A titolo di curiosità si può aggiungere che l'Imperatore di Costantinopoli ad un certo punto riconquistò anche parte dell'Italia e anche la città di Roma.
Dotata di un notevole impianto di fortificazioni, la città rimase per secoli inespugnata, fino al 1204, quando venne saccheggiata dagli eserciti della quarta crociata al comando di Enrico Dandolo e Bonifacio I del Monferrato che insediarono un Impero Latino, che andò avanti per poco più di mezzo secolo, fino a Baldovino II, quando nel 1261 la città venne riconquistata dai bizantini.
La conquista crociata aveva però accelerato il lento processo di declino della città, per altro iniziato da tempo.
I bizantini la tennero per altri due secoli fino a Costantino XI, quando, il 29 maggio 1453, divenuta "una testa senza corpo", capitale di un impero inesistente, ospitava solamente 50.000 abitanti, cadde in mano ai turchi ottomani guidati da Maometto II il Conquistatore, che ne fece la capitale dell'Impero Ottomano.
La caduta di Costantinopoli, e quindi la fine dell'Impero Romano d'Oriente, è indicata talvolta come l'evento che convenzionalmente chiude il medioevo e inizia l'evo moderno.
Il periodo ottomano e quello contemporaneo.
Sotto i sultani ottomani, Costantinopoli ritrovò un nuovo periodo di splendore, diventando sede del califfato nel 1517, ma mantenendo la sede del patriarcato greco-ortodosso e in generale il carattere cosmopolita che la caratterizzò nei secoli precedenti.
Il XVI secolo segnò l'apice del potere ottomano.
A questo secolo risale la costruzione delle più importanti moschee della città: Beyazit, Suleymaniye (la più grande moschea di Istanbul), Sultan Ahmed e Fatih (lett.
"il Conquistatore", riferito al sultano Maometto II, ossia Mehmet II).
L'impero ottomano, sconfitto durante la prima guerra mondiale, finì ufficialmente il 1 novembre 1922.
Quando nel 1923 fu fondata la Repubblica di Turchia, la capitale venne spostata da Istanbul ad Ankara.
Denominazioni.
La città fu chiamata, nel corso dei secoli, con svariati nomi: Costantinopoli (nome comune), Neà Romè o Nuova Roma (nome ufficiale), Polis o La Città (per eccellenza, come già Roma), Rūmiyya al-Kubrā (La maggior Roma, in Arabo), Qostantiniyye (Costantinopoli in Arabo e in Turco), Istanbul, Stambul, Islambol (centro dell'Islam, perché sede del Califfato), Michaelgard (città di Michele, nome di alcuni Imperatori, nella lingua dei mercenari Variaghi, cioè Vichinghi, che parlavano l'antico germanico norreno), Zarigrado (cioè città degli Imperatori in Russo e in Bulgaro), Gostandnubolis (il suo nome in armeno).
Istanbul divenne il nome ufficiale solo nel 1930.
Per una spiegazione del nome Istanbul sono state avanzate due ipotesi; una derivazione dalle parole greche Eis ten polin (che significano "verso la Città", o indica "questa è la città") o una corruzione del nome Costantinopoli in Turco, come per altre città imperiali, quali Nicea, divenuta Iznik, Smirne (Izmir) o Nicomedia, oggi Izmit.
Il nome Costantinopoli Nuova Roma viene ancora oggi usato ufficialmente dalla Chiesa ortodossa.
</doc> 
<doc id="1273" url="http://it.wikipedia.org/wiki/Campo_elettromagnetico">
Campo elettromagnetico.
Il campo elettromagnetico (electromagnetic field o EMF) è una quantità vettoriale definita in tutti i punti dello spazio e in ogni istante di tempo.
Esso è composto in generale da tre campi vettoriali, il campo elettrico il campo magnetico e un terzo campo che spesso per semplicità viene escluso che è il termine di sorgente.
Questo significa che i vettori (, e) che caratterizzano il campo elettromagnetico hanno ciascuno un valore definito in ciascun punto del tempo e dello spazio.
Se solo, il campo elettrico, ha un valore diverso da zero e costante nel tempo, il campo è definito campo elettrostatico.
Il campo elettromagnetico genera una forza su una particella carica, data dall'equazione di Lorentz: dove è la carica della particella, e è la sua velocità.
Il comportamento dei campi elettromagnetici può essere descritto con le equazioni di Maxwell, e il loro principio quantico dall'elettrodinamica quantistica; nell'ambito della meccanica relativistica i campi sono descritti dalla teoria dell'elettrodinamica classica, ovvero la teoria covariante per trasformazioni di Lorentz dell'elettromagnetismo.
La legge di Faraday-Neumann-Lenz dice che: la differenza di potenziale indotta in un circuito chiuso è direttamente proporzionale alla variazione del flusso magnetico e inversamente proporzionale all'intervallo di tempo in cui avviene.
Detto in altri, termini essa è proporzionale alla velocità di variazione del flusso concatenato al circuito.
Il funzionamento di numerose macchine elettriche, come ad esempio i trasformatori ed i motori elettrici, si basa su questa legge.
Campi elettromagnetici e salute.
L'esposizione umana ai campi elettromagnetici è una problematica relativamente recente che assume notevole interesse con l'introduzione massiccia dei sistemi di telecomunicazione e dei sistemi di trasmissione e distribuzione dell'energia elettrica.
In realtà anche in assenza di tali sistemi siamo costantemente immersi nei campi elettromagnetici per tutti quei fenomeni naturali riconducibili alla natura elettromagnetica, primo su tutti l'irraggiamento solare.
</doc> 
<doc id="1274" url="http://it.wikipedia.org/wiki/Che_Guevara">
Che Guevara.
Il soprannome di "Che" gli venne attribuito dai suoi compagni di lotta cubani in Messico, e deriva dal fatto che Guevara, come tutti gli argentini, pronunciava spesso l'allocuzione "che".
La parola deriva dalla lingua mapuche e significa "uomo", "persona", e venne ripresa nello spagnolo parlato in Argentina ed Uruguay, per chiamare l'attenzione di un interlocutore, o più in generale, come un'esclamazione simile a "hey".
Guevara fu membro del Movimento del 26 di luglio e, dopo il successo della rivoluzione cubana, assunse un ruolo nel nuovo governo, secondo per importanza al solo Fidel Castro.
Dopo il 1965, lasciò Cuba per "esportare la rivoluzione", prima nell'ex Congo Belga (ora Repubblica Democratica del Congo), poi in Bolivia.
L'8 ottobre 1967 venne ferito e catturato da un reparto anti-guerriglia dell'esercito boliviano - assistito da forze speciali statunitensi ossia agenti speciali della CIA - a La Higuera, nella provincia di Vallegrande (dipartimento di Santa Cruz).
Il giorno successivo venne ucciso nella scuola del villaggio.
Il suo cadavere - dopo essere stato esposto al pubblico a Vallegrande - fu sepolto in un luogo segreto e ritrovato da una missione di antropologi forensi argentini e cubani, autorizzata dal governo boliviano di Sanchez de Lozada, nel 1997.
Da allora i suoi resti si trovano nel Mausoleo di Santa Clara de Cuba.
Infanzia e gioventù.
Ernesto Guevara de la Serna nacque a Rosario, in Argentina, da una famiglia di origini spagnole, basche ed irlandesi.
I genitori erano Ernesto Guevara Lynch e Celia de la Serna.
Relativamente alla data di nascita si hanno notizie discordi: nella biografia più completa e documentata, quella redatta da Jon Lee Anderson viene citata l'affermazione della madre, la quale asserisce che la data corretta è il 14 maggio.
Era primo di cinque fratelli (tre maschi e due femmine).
(Ma il padre avrà da un secondo matrimonio con la pittrice argentina Ana Maria Erra altri 3 figli, Ramon, Maria Victoria e Ramiro) In questa famiglia, benestante e politicamente di sinistra, già da bambino il futuro Che si fece notare per il dinamismo e le simpatie radicali.
Nonostante soffrisse d'asma (male che costringerà i Guevara a trasferirsi a Còrdoba e che lo affliggerà tutta la vita), si dedicò allo sport, specialmente al rugby, con ottimi risultati.
Altra passione giovanile furono gli scacchi, gioco insegnatogli dal padre.
Dall'età di 12 anni partecipò a diversi tornei scacchistici locali.
Durante l'adolescenza, si appassionò alla poesia, specialmente a quella di Pablo Neruda.
Come molti sudamericani della sua estrazione sociale e culturale, nel corso degli anni Guevara scrisse diverse poesie.
Era, del resto, un lettore vorace ed eclettico, con interessi che variavano dai classici dell'avventura di Jack London e Jules Verne ai saggi di Sigmund Freud ed ai trattati filosofici di Bertrand Russell.
Nella tarda adolescenza si appassionò alla fotografia, passando molte ore a fotografare persone e luoghi.
Anni dopo, avrebbe fotografato i siti archeologici visitati nei suoi viaggi.
Studiò dal 1941 nel "Colegio Nacional Deán Funes" e, nel 1948, si iscrisse all'Università di Buenos Aires per studiare medicina.
Dopo diverse interruzioni, si laureò nel marzo 1953, ma - probabilmente - non concluse il tirocinio necessario per esercitare la professione medica.
Il Sudamerica in motocicletta.
Quando era ancora studente, Guevara passò molto tempo a viaggiare in America Latina.
Nel 1951 un suo vecchio amico, Alberto Granado, un biochimico, suggerì a Guevara di prendere un anno di pausa dagli studi in medicina per intraprendere il viaggio attraverso il Sudamerica che per anni si erano proposti di fare.
Guevara ed il ventinovenne Alberto partirono quindi dalla città di Alta Gracia a cavallo di una motocicletta Norton Model 18 di 500 cc del 1939, cui Granado aveva dato il soprannome di "Poderosa II".
La loro idea era di passare qualche settimana nel lebbrosario di San Pablo, in Peru, sulle rive del Rio delle Amazzoni, a compiere attività di volontariato.
Guevara raccontò questo viaggio nel diario "Latinoamericana" (Notas de viaje) da cui, nel 2004, verrà tratto il film I diari della motocicletta e nel 1997 i Modena City Ramblers ne scrissero un canzone intitolata "Transamerika" contenuta nel loro album Terra e libertà.
Dopo aver visto la povertà di massa e influenzato dalle letture sulle teorie marxiste, concluse che solo la rivoluzione avrebbe potuto risolvere le disuguaglianze sociali ed economiche dell'America Latina.
I suoi viaggi gli fornirono anche l'idea di non vedere il Sudamerica come una somma di diverse nazioni, ma come un'unica entità, per la liberazione della quale era necessaria una strategia di respiro continentale.
Cominciò ad immaginare la possibilità di una Ibero-America unita e senza confini, legata da una stessa cultura (mestizo), un'idea che assumerà notevole importanza nelle sue ultime attività rivoluzionarie.
Ritornato in Argentina, completò gli studi il prima possibile, deciso a continuare i suoi viaggi nell'America del Sud e nell'America centrale.
Il Guatemala.
Dopo la laurea alla scuola medica dell'Università di Buenos Aires nel 1953, Guevara ricominciò a viaggiare, visitando Bolivia, Peru, Ecuador, Panama, Costa Rica, Nicaragua, Honduras e El Salvador.
Raggiunse finalmente il Guatemala dove il presidente Jacobo Arbenz Guzmán guidava un governo populista che cercava di portare avanti una rivoluzione sociale attraverso varie riforme, soprattutto fondiarie.
Intorno a questo periodo Guevara ricevette il famoso soprannome "Che", dovuto all'uso frequente che faceva del tipico intercalare argentino Che.
Secondo Jon Lee Anderson, il principale contatto di Guevara in Guatemala fu la socialista peruviana Hilda Gadea, che lo introdusse in ambienti vicini al governo Arbenz.
Hilda faceva parte dell'American Popular Revolutionary Alliance (APRA), un movimento politico guidato da Víctor Raúl Haya de la Torre.
Guevara prese anche contatto con diversi esuli cubani, legati a Fidel Castro, tra cui Antonio "Ñico" López, che aveva preso parte all'attacco della caserma "Carlos Manuel de Céspedes" a Bayamo, nella provincia cubana di Oriente, e che sarebbe morto al ponte Ojo del Toro poco dopo lo sbarco a Cuba della Granma.
Guevara si unì a questi "moncadistas" nella vendita di oggetti religiosi connessi al culto del Cristo nero ed aiutò anche due medici venezuelani specialisti della malaria, Vega e Peñalver.
La sua situazione economica era precaria e fu costretto a dare in pegno alcuni gioielli di Hilda.
Il 15 maggio 1954, sulla nave svedese Alfhem, arrivò un carico d'armi di alta qualità per la fanteria e per l'artiglieria leggera di marca Skoda, inviato dalla Cecoslovacchia comunista al governo Arbenz.
Il carico fu stimato in 2000 tonnellate dalla CIA e, abbastanza stranamente, in appena due tonnellate da Jon Lee Anderson (si pensa però che la stima di Anderson sia il risultato di un errore di stampa).
Guevara si era recato per breve tempo nel Salvador per procurarsi un nuovo visto ed in seguito era ritornato in Guatemala.
Nel frattempo, aveva avuto inizio il colpo di stato di Carlos Castillo Armas, messo in atto con l'appoggio della CIA.
Le forze contrarie ad Arbenz non furono in grado di arrestare il trasporto delle armi ceche su ferrovia.
In seguito però, riorganizzate e dotate di supporto aereo, iniziarono a guadagnare terreno.
Guevara entrò in una milizia armata organizzata dai giovani comunisti, ma ben presto ritornò ai suoi impegni medici.
A seguito del colpo di stato, Guevara si era presentato volontario, ma Arbenz consigliò ai sostenitori dotati di cittadinanza estera di abbandonare il paese.
Dopo che Hilda fu arrestata, Guevara per breve tempo si rifugiò nel consolato argentino e poi si trasferì in Messico.
Il colpo di stato contro Arbenz, appoggiato dalla CIA, consolidò l'opinione di Guevara che gli Stati Uniti fossero una potenza imperialista, che si sarebbe sempre opposta ai governi intenzionati a ridurre le disparità economiche, endemiche in America Latina e negli altri paesi in via di sviluppo.
Questo rafforzò ulteriormente la sua convinzione secondo cui solo il socialismo, raggiunto attraverso la lotta armata e difeso dal popolo in armi, avrebbe risolto i problemi dei paesi poveri.
La Rivoluzione cubana.
Poco dopo l'arrivo in Messico, rinnovò la sua amicizia con Ñico López e con gli altri esuli cubani che aveva incontrato in Guatemala.
López lo mise in contatto con Raúl Castro.
Dopo essere stato rilasciato, Fidel Castro arrivò a Città del Messico e Raúl gli presentò Guevara.
Dopo una fervida conversazione durata tutta la notte, Guevara si convinse che Castro era il capo rivoluzionario che stava cercando ed aderì al Movimento del 26 di luglio che aveva in programma di abbattere il dittatore cubano Fulgencio Batista.
Anche se i piani erano nel senso che sarebbe stato solo il medico del gruppo, Guevara partecipò all'addestramento militare insieme agli altri membri del movimento e, alla fine del corso, fu segnalato dall'istruttore, il colonnello Alberto Bayo, come il migliore degli allievi.
Nel frattempo, anche Hilda Gadea era arrivata dal Guatemala e riprese la sua relazione con Guevara.
Nell'estate del 1955 lo informò che era incinta e lui le propose di convolare a nozze.
Il matrimonio ebbe luogo il 18 agosto 1955 e la loro figlia, che chiamarono Hilda Beatríz, venne alla luce il 15 febbraio 1956.
Quando, il 25 novembre 1956, la nave Granma partì da Tuxpan, in Messico (provincia di Veracruz) alla volta di Cuba, Guevara e l'italiano Gino Donè Paro (morto nel 2008 a San Donà di Piave all'età di 83 anni) erano gli unici due non cubani a bordo.
Il 2 dicembre avvenne lo sbarco a La Playa de las Coloradas, una zona paludosa vicino a Niquero (Cuba sudorientale).
Poco dopo furono attaccati dai militari di Batista e la metà di loro cadde in combattimento o fu uccisa dopo la cattura.
I sopravvissuti, circa una ventina, si riorganizzarono e fuggirono sulle montagne della Sierra Maestra, per condurre la guerriglia contro il regime.
Delle sue prime esperienze di guerriglia riporta un'impressione molto forte, scoprendosi capace di freddezza e di una capacità di analisi spietata, soprattutto durante le azioni militari: "L'odio come un elemento di lotta; odio incrollabile per il nemico che spinge un essere umano oltre le sue naturali limitazioni rendendolo una macchina mortale ed efficace, violenta, selettiva, ed a sangue freddo".
Negli ultimi giorni del dicembre 1958, diresse l'attacco condotto dalla sua "squadra suicida" (un reparto che svolse le missioni più rischiose dell'esercito rivoluzionario) su Santa Clara.
Fu una delle battaglie decisive della rivoluzione, anche se la serie di sanguinose imboscate, prima durante la ofensiva sulla Sierra Maestra poi sulla Guisa e l'intera campagna delle pianure di Cauto probabilmente ebbero una maggiore importanza militare.
Dopo essersi accorto che i suoi alti ufficiali, come il generale Cantillo che aveva incontrato Castro allo zuccherificio abbandonato "Central America", stavano stipulando una pace separata con Castro, Batista, il 1 gennaio 1959, fuggì nella Repubblica Dominicana.
Nel governo cubano.
Il 7 febbraio 1959, il nuovo governo nominò Guevara "Cittadino cubano per diritto di nascita".
Poco dopo, Guevara iniziò le procedure di divorzio, per porre una fine anche formale al suo matrimonio con Hilda Gadea, da cui si era separato, nei fatti, già prima di partire dal Messico con la Granma.
Il 2 giugno 1959, sposò Aleida March, una cubana che faceva parte del Movimento del 26 di luglio, con cui viveva dalla fine del 1958.
Fu nominato comandante della prigione situata nel complesso militare della Fortaleza de San Carlos de La Cabaña, eretta al tempo della colonizzazione degli spagnoli a L'Avana, e, per i sei mesi in cui rivestì l'incarico (dal 2 gennaio al 12 giugno 1959), sovrintese ai processi e alle esecuzioni di molte persone (secondo alcune stime 20.000), compresi ex ufficiali del regime di Batista, membri del BRAC (Buró de Represión de Actividades Comunistas, "Ufficio repressione attività comuniste", una polizia segreta), accusati di crimini di guerra e dissidenti politici.
Mentre rivestiva tale ruolo di procuratore militare influì sulla sorte (avendo la possibilità di concedere o meno l'appello) di alcuni tra i condannati alla pena capitale (fonti diverse riportano da 55 a "circa duemila") tramite fucilazione accusati di crimini di guerra, torture e omicidi.
Secondo Orlando Borrego Guevara fece osservare tutte le regole processuali e fu accusato da alcuni di rallentare i processi per "esigere eccesso di elementi probatori".
Secondo Tony Saunois vennero condannati coloro che si erano resi responsabili di torture e assassinii durante la dittatura di Batista.
In seguito, Guevara divenne dirigente dell'Istituto Nazionale per la Riforma agraria e poi presidente della Banca Nazionale di Cuba (in un certo senso, uno scherzo del destino, poiché aveva spesso condannato il denaro.
Espresse il suo disagio firmando le banconote col soprannome "Che").
In questo periodo, riemerse la sua passione per gli scacchi e prese parte a molti tornei nazionali ed internazionali che si tenevano a Cuba.
Desiderava molto incoraggiare i giovani cubani ad accostarsi agli scacchi e organizzò molte attività per stimolare il loro interesse verso il gioco.
Già dal 1959, Guevara aiutò ad organizzare tentativi rivoluzionari, a Panama e poi nella Repubblica Dominicana.
In questi tentativi morì Ramón López (Nené), aiutante del Comandante Camilo Cienfuegos.
Alcuni definiscono queste operazioni come una purga dei fedeli di "Camilo".
Nel 1960 Guevara prese parte ai soccorsi alle vittime in seguito all'esplosione della nave La Coubre.
Mentre l'operazione di salvataggio era in corso, avvenne una seconda esplosione.
I morti furono oltre cento.
Fu in questa occasione che Alberto Korda scattò la sua fotografia più famosa.
Non è chiaro se la nave fu sabotata o se esplose per un incidente.
Coloro che favoriscono la teoria del sabotaggio tendono ad attribuirlo alla Central Intelligence Agency e spesso attribuiscono la colpa a William Alexander Morgan un rivale di Guevara nelle forze anti-Batista delle province centrali, che più tardi sarebbe entrato nella CIA.
Alcuni esuli cubani portano avanti la teoria secondo cui l'attentato sarebbe stato compiuto da alcuni filosovietici, nemici di Guevara.
Secondo alcuni giornalisti italiani il Che nel 1960 avrebbe inaugurato il sistema dei campi a Cuba.
Secondo le loro fonti, il primo campo di rieducazione, nella penisola di Guanaha, sarebbe stato ideato e messo in piedi da Guevara.
Lo ricorderebbe Regis Debray, già ideologo dei Focolai di guerriglia rivoluzionari e compagno di Che Guevara in Bolivia: "È Stato lui e non Fidel a ideare il primo 'Campo di lavoro correzionale'".
Sempre secondo questi giornalisti, ripresi da molte fonti sulla rete, a Guanaha,avrebbero trovato la morte oltre 50.000 dissidenti.
Dopo gli insuccessi come direttore dell'Istituto Nazionale per la Riforma Agraria e della Banca Nazionale di Cuba, Guevara venne nominato ministro dell'industria.
In questa posizione, diede il suo contributo a modellare il socialismo cubano, diventando una delle figure politiche più importanti dell'isola.
Nel suo libro Sulla guerriglia, Guevara sostenne il modello cubano di rivoluzione, iniziato da un piccolo gruppo di guerriglieri (foco), senza la necessità di ricorrere a grandi organizzazioni che sostenessero l'insurrezione armata (dottrina del focolaio).
Questa strategia più tardi sarebbe fallita in Bolivia.
Nel saggio El socialismo y el hombre en Cuba (1965) sostenne la necessità di creare un "uomo nuovo" (hombre nuevo) assieme allo stato socialista.
Durante l'invasione della Baia dei Porci (1961), Guevara non partecipò ai principali combattimenti, essendo stato assegnato da Castro ad un comando nella provincia più occidentale di Cuba, Pinar del Rio, dove respinse un tentativo d'invasione (era un'operazione diversiva, escogitata per stornare l'attenzione dei cubani dal luogo del vero sbarco).
Durante lo svolgimento di questo incarico, patì una ferita al volto, che affermò essere stata causata dallo sparo accidentale della sua pistola.
Guevara giocò un ruolo importante nello schieramento a Cuba dei missili balistici sovietici, armati con testate nucleari, causa della crisi dell'ottobre 1962.
L'allontanamento da Cuba.
Nel dicembre 1964 Guevara andò a New York in qualità di capo della delegazione cubana e tenne un discorso all'assemblea generale dell'ONU (, Richiede RealPlayer; oppure).
In quell'occasione, apparve nel programma domenicale d'informazione Face the Nation sulla CBS ed incontrò diverse personalità ed esponenti di gruppi politici.
Tra loro, il senatore statunitense Eugene McCarthy, componenti del gruppo guidato da Malcolm X e dalla radicale canadese Michelle Duclos.
Il 17 dicembre volò a Parigi, dando inizio ad un viaggio di tre mesi, in cui visitò la Repubblica Popolare Cinese, l'Egitto, l'Algeria, il Ghana, la Guinea, il Mali, il Dahomey, il Congo-Brazzaville e la Tanzania, con soste in Irlanda, a Parigi e a Praga.
Ad Algeri, il 24 febbraio 1965, fece l'ultima apparizione pubblica sul palcoscenico internazionale, intervenendo al "Secondo seminario economico sulla solidarietà afro - asiatica".
Nel suo discorso dichiarò: "In questa lotta fino alla morte non ci sono frontiere.
Non possiamo rimanere indifferenti di fronte a quanto accade in ogni parte del mondo.
Una vittoria di qualsiasi nazione contro l'imperialismo è una nostra vittoria, come una sconfitta di qualsiasi nazione è una nostra sconfitta".
Sorprese quindi il suo uditorio proclamando "I paesi socialisti hanno il dovere morale di liquidare la loro tacita complicità con i paesi sfruttatori del mondo occidentale".
Delineò anche una serie di misure che, secondo lui, i paesi del blocco comunista avrebbero dovuto prendere per raggiungere questo scopo.
Ritornò a Cuba il 14 marzo, ricevuto solennemente all'aeroporto di L'Avana da Fidel e Raúl Castro, Osvaldo Dorticós e Carlos Rafael Rodríguez.
Due settimane dopo, Guevara si ritirò dalla vita pubblica e scomparve.
Dove fosse restò il grande mistero cubano per tutto il 1965, anche se era sempre genericamente considerato il "numero due" del regime dopo Castro.
La sua latitanza fu variamente attribuita al relativo insuccesso del piano d'industrializzazione che aveva portato avanti da ministro dell'industria, alle pressioni esercitate su Castro dai Sovietici, allarmati dalle tendenze filo cinesi di Guevara, in un momento in cui la frattura tra Mosca e Pechino si approfondiva, oppure a gravi divergenze tra Guevara ed il resto della dirigenza cubana sullo sviluppo economico dell'isola e sulla sua linea politica.
È anche possibile che Castro fosse stato reso diffidente dalla popolarità di Guevara, che poteva farlo diventare una minaccia.
I critici di Fidel affermano che le sue spiegazioni sulla scomparsa di Guevara sono sempre sembrate sospette e molti trovano sorprendente che Guevara non dichiarò mai le sue intenzioni in pubblico, ma solo con una lettera priva di data a Castro.
L'orientamento filo cinese di Guevara era sempre più problematico per Cuba, mano a mano che l'economia del paese diventava sempre più dipendente dall'Unione Sovietica.
Dai primi giorni della rivoluzione cubana, Guevara era stato considerato un sostenitore della strategia maoista nell'America Latina.
Il suo piano per una rapida industrializzazione di Cuba per molti era comparabile alla campagna cinese del grande balzo in avanti.
Secondo diversi osservatori occidentali della situazione cubana, l'opposizione di Guevara alle raccomandazioni ed alle condizioni sovietiche, che Castro aveva dovuto accettare, potrebbe essere la ragione del suo allontanamento dalla vita pubblica.
D'altronde, sia Guevara che Castro sostenevano l'idea di un fronte unico tra Unione Sovietica e Cina, tentando anche, senza successo, di riconciliare le due maggiori potenze comuniste.
Durante la crisi dell'ottobre 1962, Guevara percepì come un tradimento sovietico la decisione - presa da Nikita Khruščёv senza consultare Castro - di ritirare i missili da Cuba.
Divenne quindi più scettico nei confronti dell'URSS.
Come emerso dal suo ultimo discorso ad Algeri, aveva iniziato a vedere l'emisfero settentrionale, guidato ad ovest dagli Stati Uniti e ad est dall'Unione Sovietica, come unica entità sfruttatrice dell'emisfero meridionale.
Di fronte alle più diverse ipotesi sul destino del rivoluzionario argentino, Castro, il 16 giugno 1965, disse che l'opinione pubblica sarebbe stata informata su Guevara quando lo stesso Guevara avesse ritenuto opportuno farlo.
Intanto le voci si diffondevano sia a Cuba che all'estero.
Il 3 ottobre di quello stesso anno, Castro rese pubblica una lettera priva di data presumibilmente scrittagli da Guevara diversi mesi prima, in cui questi riaffermava la sua solidarietà con Cuba, ma dichiarava anche la sua intenzione di abbandonare l'isola e di andare a combattere altrove per la Rivoluzione.
Spiegava che "Altri paesi nel mondo necessitano dei miei modesti sforzi".
Nella stessa lettera Guevara annunciava di dimettersi da tutte le cariche che occupava, nel governo, nel partito e nelle forze armate.
Rinunciò anche alla cittadinanza di Cuba, che gli era stata concessa nel 1959 per i suoi meriti nella rivoluzione.
Durante un'intervista con quattro giornalisti stranieri il 1 novembre, Castro disse di essere al corrente dove fosse Guevara e aggiunse, riguardo le voci su una possibile morte del vecchio compagno d'armi, che questi, al contrario, godeva di ottima salute.
Dove fosse Guevara restò, comunque, un mistero per i successivi due anni, durante i quali i suoi movimenti rimasero segreti.
In Congo.
Durante un incontro, durato tutta la notte tra il 14 ed il 15 marzo 1965, Guevara e Castro si trovarono d'accordo sul fatto che il Che avrebbe guidato personalmente la prima azione militare cubana in Africa.
Alcune fonti, di solito affidabili, affermano che Guevara convinse Castro di affidargli questa impresa, mentre altre fonti, di uguale affidabilità, sostengono che fu Castro a convincere Guevara ad intraprendere la missione, argomentando che le condizioni sociali dei diversi paesi latino americani presi in considerazione come possibili "fuochi" di guerriglia non erano ancora ottimali.
Lo stesso Castro ha affermato la verità di questa seconda situazione.
L'operazione cubana nell'ex Congo Belga (più tardi Zaire e attualmente Repubblica Democratica del Congo) era finalizzata al sostegno del movimento marxista dei Simba, favorevole a Patrice Lumumba.
Durante la missione africana, per un certo periodo Guevara fu assistito dal capo guerrigliero Laurent-Désiré Kabila, che aiutava i sostenitori di Lumumba a condurre una rivolta, soppressa dall'esercito congolese nel novembre di quello stesso 1965.
Guevara considerò Kabila insignificante, scrivendo di lui "Niente mi fa credere che sia l'uomo adatto al momento".
Guevara aveva 37 anni ed era privo di un'istruzione militare formale.
La sua asma gli aveva infatti evitato il servizio militare in Argentina, un fatto di cui fu felice, date le sue opinioni politiche di opposizione al governo.
Aveva comunque al suo attivo le esperienze della rivoluzione cubana, in particolare la vittoriosa marcia su Santa Clara, che fu basilare nella vittoria finale delle forze castriste.
Mercenari sudafricani e britannici come Mike Hoare ed esuli cubani lavorarono con l'esercito congolese per ostacolare i piani di Guevara.
Furono in grado di monitorare le comunicazioni dei reparti agli ordini del rivoluzionario argentino, di tendere imboscate ai guerriglieri ed alle truppe cubane ogni volta in cui tentarono un attacco, di interrompere le linee di rifornimento di Guevara.
Il proposito di Guevara era quello di esportare la rivoluzione cubana indottrinando i Simba all'ideologia comunista ed insegnando loro le strategie della guerriglia.
L'incompetenza, il settarismo e le lotte intestine delle varie fazioni congolesi furono indicate da Guevara come le principali ragioni del fallimento della rivolta.
Dopo sette mesi, malato, sofferente per l'asma e frustrato dalle avversità, Guevara abbandonò il Congo con i cubani sopravvissuti (sei membri della sua colonna erano morti).
Ad un certo punto, Guevara fu tentato di rimandare a Cuba soltanto i feriti, rimanendo a combattere da solo in Congo fino alla fine, per offrire un esempio ai rivoluzionari.
I suoi compagni d'armi e due emissari di Fidel Castro lo convinsero però a lasciare il campo di battaglia.
